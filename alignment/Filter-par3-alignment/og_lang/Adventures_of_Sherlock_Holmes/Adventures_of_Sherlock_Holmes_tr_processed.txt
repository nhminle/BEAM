<t0>Bohemya'da Skandal</t0>


<t1>I</t1>




<t2>Sherlock Holmes'a göre o, tam anlamıyla bir kadındı.</t2> <t3>Onun için başka bir ifade kullandığını pek duymadım.</t3> <t4>Holmes'ün gözünde o, cinsiyetinin bütün özelliklerini sergileyen biriydi.</t4> <t5>Holmes'ün Irene Adler'a karşı hissettiği duygunun "aşk"la kesinlikle hiç ilgisi yoktu.</t5> <t6>Bütün duygular, özellikle de bu duygu, onun soğuk, mükemmeliyetçi ama hayranlık uyandıracak kadar dengeli zihnine çok uzaktı.</t6> <t7>Bana göre o, dünyanın gördüğü en kusursuz akıl ve gözlem makinesiydi, ama âşık rolünün hakkını veremeyeceği de bir gerçekti.</t7> <t8>Yumuşak tutkulardan hep alayla bahsederdi.</t8> <t9>Bir gözlemci için bu duygular, insanın amaçlarının ve eylemlerinin ardında yatan gerçeği gösteren, hayranlık uyandırıcı mükemmel belirtilerden başka bir şey değildi.</t9> <t10>Fakat deneyimli bir mantıkçı böylesine tehlikeli duyguları, hassas ve gayet dengeli mizacına sızmasına izin verirse bu duygular, vardığı mantıksal sonuçlara gölge düşürebilecek, saptırıcı faktörler haline gelirdi.</t10> <t11>Hassas bir aletin üzerindeki bir toz zerresi veya güçlü bir mercekteki bir çatlak, onunki gibi bir mizaca sahip bir insan için bir tutkudan daha saptırıcı olamazdı.</t11> <t12>Ama ne olursa olsun hayatında tek bir kadın vardı: şüphe ve sorularla anımsadığı merhum Irene Adler.</t12>

<t13>Son zamanlarda Holmes'u nadiren görüyordum.</t13> <t14>Evliliğim nedeniyle birbirimize uzak kalmıştık.</t14> <t15>Ben, kendi düzeninin efendisi olmanın güzelliğini keşfetmiş, evimle ilgilenip tam bir mutluluğa kavuşmuşken; bohem ruhuyla sosyal etkinliklerin her türlüsünden nefret eden Holmes ise Baker Sokağı'ndaki evinde eski kitaplarına gömülmüştü.</t15> <t16>Haftadan haftaya kokain ile hırsları, uyuşturucunun yarattığı uyuşuklukla birlikte, güçlü tabiatının azgın enerjisi arasında salınıp duruyordu.</t16> <t17>Eskiden olduğu gibi suç araştırmalarıyla dinginleşiyor, engin zekâsı ve olağanüstü gözlem yeteneğiyle, ipuçlarından yola çıkarak polisin bile çaresiz kaldığı bazı vakaları çözüyordu.</t17> <t18>Zaman zaman, yaptıkları kulağıma geliyordu; Trepoff cinayetinde Odessa'ya davet edilişi, Trincomalee'deki Atkinson kardeşlerin eşsiz trajedisini çözüşü ve son olarak Hollanda kraliyet hanedanı vakasında gösterdiği inceliklerle dolu başarıyı hep takip etmiştim.</t18> <t19>Ancak günlük gazeteleri okuyan herkes gibi edindiğim bu bilgiler dışında, eski dostum ve yoldaşımdan pek haber alamıyordum.</t19>

<t20>1888 yılının 20 Mart gecesi pratisyen hekim olarak açtığım muayenehanedeki bir hastamdan eve dönüyordum.</t20> <t21>Derken yolum tesadüfen Baker Sokağı'na düştü.</t21> <t22>‘Kızıl Soruşturma'nın karanlık olayları dolayısıyla gayet iyi hatırladığım o kapının önünden geçerken, Holmes'u yeniden görmek ve olağanüstü yeteneklerini nasıl kullandığına yeniden şahit olmak için içimde dayanılmaz bir arzu uyandı.</t22> <t23>Odasının ışıkları yanıyordu ve yukarı baktığımda, uzun ve zayıf silüetinin iki kez perdenin önünden geçtiğini farkettim.</t23> <t24>Çenesini göğsüne dayamış, elleri arkasında kavuşmuş şekilde odanın içinde hızlı adımlarla dolanıp duruyordu.</t24> <t25>Her türlü alışkanlığı ve ruh halini yakından bildiğim için onun bu davranışının anlamını hemen çıkardım.</t25> <t26>Yine iş başındaydı.</t26> <t27>Uyuşturucunun yarattığı hayallerden sıyrılmış, yeni bir problemin izini sürüyordu.</t27> <t28>Zili çaldım ve vaktiyle onunla paylaştığım odaya girdim.</t28>

<t29>Beni coşkuyla karşılamadı.</t29> <t30>Zaten nadiren öyle olurdu; ama sanırım beni gördüğüne sevinmişti.</t30> <t31>Tek laf etmeden ama dostane bir bakışla bana koltuğu işaret etti.</t31> <t32>Bir kutu sigara fırlatırken kül tablası ile çakmağın yerini gösterdi.</t32> <t33>Sonra şöminenin önünde durarak, kendine özgü bakışlarıyla beni tepeden tırnağa dikkatlice süzdü.</t33>

<t34>"Evlilik sana yaramış," dedi.</t34> <t35>"Seni gördüğümden bu yana yaklâşık dört kilo almışsın Watson.</t35><t36>"</t36>

<t37>"Üç buçuk," diye cevap verdim.</t37>

<t38>"Sahi mi?</t38> <t39>Bence biraz daha fazladır.</t39> <t40>Biraz daha fazla olduğunu sanıyorum Watson.</t40> <t41>Gördüğüm kadarıyla yine pratisyenliğe dönmüşsün.</t41> <t42>Tekrar çalışmaya başlama niyetinin olduğunu bana söylememiştin.</t42><t43>"</t43>

<t44>"O halde bunu nereden biliyorsun?</t44><t45>"</t45>

<t46>"Görüyorum; gördüklerimden çıkarıyorum.</t46> <t47>Yoksa son günlerde yağmurdan iliklerine kadar ıslandığını, ayrıca evinde çok beceriksiz ve dikkatsiz bir hizmetçinin olduğunu nasıl bilebilirdim?</t47><t48>"</t48>

<t49>"Azizim Holmes," dedim.</t49> <t50>"Bu kadarı da fazla ama.</t50> <t51>Birkaç yüzyıl önce yaşamış olsaydın seni diri diri yakarlardı.</t51> <t52>Perşembe günü kırda yürüyüşe çıktığım ve eve perişan halde döndüğüm doğru, ama elbiselerimi değiştirmiş olduğuma göre bunu nasıl anladın?</t52> <t53>Mary Jane'e gelince yola gelmez bir vaka; karım da onu sık sık uyarıyor.</t53> <t54>Yine de bütün bunları nereden biliyorsun aklım almıyor.</t54><t55>"</t55>

<t56>Kıs kıs güldü ve uzun narin ellerini ovuşturdu.</t56>

<t57>"Çok basit," dedi.</t57> <t58>"Gözlerim bana, sol ayağındaki ayakkabının iç tarafında, tam şömine ışığının vurduğu yerde, ayakkabı derisinin üzerinde birbirine neredeyse paralel altı çizik bulunduğunu söylüyor.</t58> <t59>Kurumuş çamuru çıkarmak için kazımaya çalışmış beceriksiz birinin elinden çıktıkları açık.</t59> <t60>Gördüğün gibi, akıl yürütmeyle, yağmurlu bir havaya yakalandığını ve Londra'nın en kötü çizme temizleyicisine sahip olduğunu çıkarabiliyorum.</t60> <t61>Muayenehanende çalışmakta olduğunu ise şundan çıkardım: Bir beyefendi odama girdiğinde tentürdiyot kokuyorsa, sağ elinin işaret parmağında siyah bir gümüş nitrat lekesi varsa ve paltosunun sağ cebinde, stetoskopunu saklamış olduğu yeri belli eden bir kabarıklık varsa, onun faal bir hekim olduğunu anlayamamam için aptal olmam gerekir.</t61><t62>"</t62>

<t63>Akıl yürütme sürecini açıklamadaki rahatlığı üzerine gülmekten kendimi alamadım.</t63> <t64>"İleri sürdüğün delilleri dinledikçe," dedim, "çözümün gülünç ölçüde kolay olduğunu, benim bile bunu aynı kolaylıkla yapabileceğimi görüyorum.</t64> <t65>Fakat yeni bir örnekle karşılaştığımda sen çözümü açıklayana kadar şaşkınlığım geçmiyor.</t65> <t66>Oysa benim gözlerim de seninkiler kadar iyi.</t66><t67>"</t67>

<t68>"Doğru," diye cevap verdi.</t68> <t69>Bir sigara yaktı ve koltuğa gömüldü.</t69> <t70>"Bakıyorsun ama gözlemlemiyorsun.</t70> <t71>Aramızdaki fark belli.</t71> <t72>Mesela, antreden bu odaya çıkan merdivenleri sık sık görmüşsündür.</t72><t73>"</t73>

<t74>"Sık sık.</t74><t75>"</t75>

<t76>"Ne kadar sık?</t76><t77>"</t77>

<t78>"Yüzlerce kez, sanırım.</t78><t79>"</t79>

<t80>"Peki kaç tane basamak var?</t80><t81>"</t81>

<t82>"Kaç tane mi?</t82> <t83>Bilmiyorum.</t83><t84>"</t84>

<t85>"Tam da bu işte!</t85> <t86>Çünkü gözlemlemedin.</t86> <t87>Ama baktın.</t87> <t88>Benim demek istediğim de bu.</t88> <t89>Ben on yedi basamak olduğunu biliyorum çünkü ben hem baktım hem de gözlemledim.</t89> <t90>Bu arada, küçük problemlerle ilgilendiğin ve benim bazı önemsiz deneyimlerimi kaleme alma meziyetine sahip olduğun için şu mesele ilgini çekebilir" dedi.</t90>

<t91>Masanın üzerinde duran pembe renkli ve kalın bir mektup zarfını bana uzattı.</t91> <t92>"Postayla yeni geldi," dedi.</t92> <t93>"Yüksek sesle oku.</t93><t94>"</t94>

<t95>Mektup tarihsizdi ve üzerinde ne bir imza, ne de bir adres vardı.</t95> <t96>"Bu akşam saat sekize çeyrek kala," diyordu mektupta, "sizi bir beyefendi ziyaret edecek.</t96> <t97>Çok önemli bir konu hakkında fikrinizi alacak.</t97> <t98>Son zamanlarda Avrupa'nın kraliyet ailelerinden biri adına yaptığınız araştırmalar, böyle önemli konularda güvenilir biri olduğunuzu gösteriyor.</t98> <t99>Her kesimden sizinle ilgili edindiğimiz bilgiler bu yöndedir.</t99> <t100>Lütfen o saatte odanızda olunuz ve ziyaretçinin yüzündeki maskeyi mazur görünüz.</t100><t101>"</t101>

<t102>"Çok esrarengiz," dedim.</t102> <t103>"Sence ne anlama geliyor?</t103><t104>"</t104>

<t105>"Henüz elimde bir bilgi yok.</t105> <t106>Elinde bilgi olmadan bir teori üretmek büyük bir hata olur.</t106> <t107>İnsan teorileri gerçeklere uyduracağına, farkında olmadan gerçekleri teorilere uydurmaya çalışır.</t107> <t108>Gelelim mektuba; ondan ne çıkarıyorsun?</t108><t109>"</t109>

<t110>Mektup kâğıdını ve üzerindeki yazıyı dikkatle inceledim.</t110>

<t111>"Bu yazının hali vakti çok yerinde olsa gerek," diye söze başladım, dostumun akıl yürütme tarzını taklit etmeye çalışarak.</t111> <t112>"Böyle bir kâğıdın paketi üç şilinden aşağı değildir.</t112>

<t113>Acayip sağlam ve sert bir kâğıt.</t113><t114>"</t114>

<t115>"Acayip... doğru kelime bu," dedi Holmes.</t115> <t116>"Kesinlikle İngiliz kâğıdı değil.</t116> <t117>Işığa tut da, bak!</t117><t118>"</t118>

<t119>Dediğini yaptım ve kâğıdın filigramına"Eg", "P" ve "Gt" ifadelerinin işlenmiş olduğunu gördüm.</t119>

<t120>"Bundan ne çıkarıyorsun?" diye sordu Holmes.</t120>

<t121>"Kağıt üreticisinin adı şüphesiz; ya da isminin baş harfleri olsa gerek.</t121><t122>"</t122>

<t123>"Hiç de değil.</t123> <t124>‘G' ve ‘t' Almanca'da ‘şirket' anlamına gelen ‘Gesellschaft'ın kısaltması.</t124>

<t125>Bizdeki ‘Co.' gibi.</t125> <t126>‘P' tabiki, ‘Papier', yani ‘kâğıt'.</t126> <t127>Şimdi de ‘Eg' için uluslararası atlasımıza bakalım."</t127> <t128>Kitaplıktan kalın, kahverengi, ağır bir kitap indirdi.</t128> <t129>"Eglow, Eglonitz -hah! İşte buldum: Egria.</t129> <t130>Carlsbad yakınlarında Almanca konuşulan bir ülkede, Bohemya'da bir yer.</t130> <t131>Wallenstein'in burada ölmesi nedeniyle meşhur olmuş bir şehir; ayrıca çok sayıda cam ve kâğıt fabrikalarıyla da ün yapmış.</t131> <t132>Aha, dostum buna ne diyorsun?</t132><t133>"</t133>

<t134>Gözleri parıldadı ve sigarasından derin bir nefes çekerek koca mavi dumanını zaferini ilan edercesine havaya üfledi.</t134>

<t135>"Kâğıt Bohemya'da imal edilmiş," dedim.</t135>

<t136>"Kesinlikle.</t136> <t137>Ve mektubu yazan adam bir Alman.</t137> <t138>Garip cümle yapısına baksana: ‘Her kesimden sizinle ilgili edindiğimiz bilgiler.'</t138> <t139>Bir Fransız ya da Rus bunu bu şekilde yazmazdı.</t139> <t140>Sadece Almanlar fiilleri böyle kaba kullanır.</t140> <t141>Öyleyse yapılacak tek birşey kalıyor; Bohemya malı kâğıdına yazan ve yüzünü göstermemek için maske takan bu Alman'ın ne istediğini bulmak.</t141> <t142>Ve yanılmıyorsam, kendisi bütün şüphelerimizi gidermek üzere şimdi buraya geliyor.</t142><t143>"</t143>

<t144>Sözünü henüz bitirmişti ki sokaktaki kaldırıma sürtünen tekerlek gürültüsüyle at nalı sesi duyuldu, hemen ardından da zil aniden çaldı.</t144> <t145>Holmes ıslık çaldı.</t145>

<t146>"Seslere bakılırsa bir fayton bu," dedi.</t146> <t147>"Evet," diye devam etti, pencereden dışarı bakarak, "küçük şirin bir fayton.</t147> <t148>Güzel bir çift at tarafından çekilmekte.</t148> <t149>Her biri üç bin şilin eder.</t149> <t150>Bu işte para var, Watson; bakalım işin içinden neler çıkacak!</t150><t151>"</t151>

<t152>"Ben artık gitsem iyi olur, Holmes," dedim.</t152>

<t153>"Sakın ha doktor.</t153> <t154>Olduğun yerde kal.</t154> <t155>Ben sensiz ne yaparım?</t155> <t156>Hem, bu iş çok ilginç olacak gibi.</t156> <t157>Kaçırırsan yazık olur.</t157><t158>"</t158>

<t159>"Ama senin müşterin...</t159><t160>"</t160>

<t161>"Onu kafana takma.</t161> <t162>Yardımına ihtiyacım olabilir.</t162> <t163>İşte geliyor.</t163> <t164>Şu koltuğa otur doktor ve gözlerini dört aç.</t164><t165>"</t165>

<t166>Merdivenleri çıkan ve koridora kadar gelen yavaş ve ağır ayak sesleri, oda kapımızın önünde kesildi.</t166> <t167>Ve sert bir şekilde kapıya vuruldu.</t167>

<t168>"Giriniz!" dedi Holmes.</t168>

<t169>İçeriye, en az 1.</t169> <t170>90 boyunda, Herkül gibi kolları, bacakları ve göğsü olan bir adam girdi.</t170> <t171>Kıyafeti, İngilizlere göre zevksiz sayılacak derecede gösterişliydi.</t171> <t172>Kruvaze paltosunun kol yenleri ile yakası, kalın ve geniş astragan kürklüydü; omuzlarında taşıdığı koyu mavi rengindeki pelerin, ateş kırmızısı rengi ipek bir kumaşla astarlanmış ve zümrüt bir broşla boynuna tutturulmuştu.</t172> <t173>Baldırlarına kadar çıkan çizmelerini süsleyen kahverengi kürk, giysileriyle uyandırdığı barbar zenginliği tamamlıyordu.</t173> <t174>Bir eliyle geniş kenarlı bir şapka tutuyor, diğer eliyle ise, yanaklarından başlayarak yüzünün üst kısmını örten siyah bir büyücü maskesini oturtmaya çalışıyordu.</t174> <t175>Yüzünün görünen alt kısmından güçlü bir karaktere sahip olduğu anlaşılıyordu; inatçılık raddesine varan bir kararlılığı gösteren; kalın, sarkık bir dudak ve uzun, düz bir çene.</t175>

<t176>"Mektubumu aldınız mı?" diye sordu, kalın, sert bir ses tonu ve belirgin bir Alman aksanıyla.</t176> <t177>"Size geleceğimi söylemiştim."</t177> <t178>Kime hitap edeceğine karar verememiş gibi bir bana bir Holmes'a baktı.</t178>

<t179>"Lütfen oturunuz," dedi Holmes.</t179> <t180>"Sizi dostum ve meslektaşım drWatson'la tanıştırayım.</t180> <t181>Kendisi ara sıra vakalarımda bana yardım etmek nezaketinde bulunur.</t181> <t182>Kiminle konuşma şerefine nail olduğumu öğrenebilir miyim acaba?</t182><t183>"</t183>

<t184>"Bana Kont Von Kramm diye hitap edebilirsiniz; Bohemya'lı asillerdenim.</t184> <t185>Size çok önemli bir meseleyi açacağım için, şu beyefendinin, yani dostunuzun sır tutmasını bilen güvenilir ve namuslu bir kişi olduğunu umuyorum; aksi takdirde sizinle yalnız görüşmeyi tercih ederim.</t185><t186>"</t186>

<t187>Gitmek üzere kalkmıştım ki, Holmes beni bileğimden yakalayarak koltuğa geri itti.</t187> <t188>"Ya her ikimizle konuşursunuz, ya da hiçbirimizle," dedi Holmes.</t188> <t189>"Bana söyleyeceğiniz her şeyi bu beyefendinin önünde de söyleyebilirsiniz.</t189><t190>"</t190>

<t191>Kont geniş omuzlarını silkti.</t191> <t192>"O halde başlayayım," dedi.</t192> <t193>"Fakat öncelikle anlatacaklarımın iki yıl süre ile sır olarak kalmasını size, şart koştuğumu bilmenizi isterim; bu sürenin sonunda anlatacaklarımın bir önemi kalmayacaktır, ama şu an için Avrupa tarihini etkileyecek bir olay olduğunu söylersem abartmış olmam.</t193><t194>"</t194>

<t195>"Size söz veriyorum," dedi Holmes.</t195>

<t196>"Ben de," diye ekledim.</t196>

<t197>"Maskeli olduğum için kusura bakmayın," diye devam etti garip ziyaretçimiz.</t197> <t198>"Beni görevlendiren kişi, elçisinin tanınmasını istemiyor ve şunu da itiraf etmeliyim ki, az önce kendimi tanıtırken söylemiş olduğum unvan bile aslında bana ait değil.</t198><t199>"</t199>

<t200>"Bunun farkındaydım," dedi Holmes umarsızca.</t200>

<t201>"Şartlar çok hassas ve her türlü önlemin alınması gerekiyor.</t201> <t202>Aksi halde Avrupa'nın kraliyet hanedanlarından birini ciddi sıkıntıya sokacak bir skandal patlak verebilir.</t202> <t203>Açık konuşmak gerekirse, bu mesele Bohemya kralı, büyük Ormstein Ailesi ile ilgilidir.</t203><t204>"</t204>

<t205>"Bunu da anlamıştım," diye homurdandı Holmes.</t205> <t206>Koltuğuna yerleşip gözlerini kapattı.</t206>

<t207>Ziyaretçimiz, kendisine Avrupa'nın en keskin zekalı ve en enerjik dedektifi olarak tanıtılan bu adamın şimdi koltukta baygın uzanmış halini görünce büyük bir şaşkınlığa düşmüştü.</t207> <t208>Holmes, gözlerini yavaş yavaş açarak iri yarı müşterisine sabırsızca baktı.</t208>

<t209>"Eğer, Majesteleri sadede gelme tenezzülünü gösterirse," diye söze başladı,"elimden geleni yaparım.</t209><t210>"</t210>

<t211>Adam yerinden fırlayarak sıkıntıyla odada ileri geri yürümeye başladı.</t211> <t212>Ümidi kırılmış gibiydi; yüzündeki maskeyi çıkarıp yere fırlattı.</t212>

<t213>"Haklısınız," diye bağırdı; "kral benim.</t213> <t214>Neden gizlemeye çalışayım ki?</t214><t215>"</t215>

<t216>"Sahi neden?" diye söylendi Holmes.</t216> <t217>"Majesteleri daha konuşmaya başlamadan Cassel-Felstein Grandükü, Bohemya Kralı Wilhelm Gottsreich Sigismond von Ormstein'la karşı karşıya olduğumu anlamıştım.</t217><t218>"</t218>

<t219>"Fakat beni anlamalısınız," dedi garip ziyaretçimiz, tekrar yerine oturup elini yüksek beyaz alnında gezdirerek, "bu tip işleri kendi başıma halletmeye alışık değilim.</t219> <t220>Ama bu mesele o kadar hassas ki bir dedektife bırakırsam kendimi, yabancı ellere teslim etmiş gibi hissedecektim.</t220> <t221>Sırf size danışmak için Prag'dan buraya gizlice geldim.</t221><t222>"</t222>

<t223>"O halde lütfen danışınız," dedi Holmes, gözlerini tekrar kapatarak.</t223>

<t224>"Olanları kısaca anlatayım: Aşağı yukarı beş yıl önce, Varşova'ya yaptığım uzun bir gezide ünlü maceraperest Irene Adler'la tanıştım.</t224> <t225>Bu isim herhalde size tanıdık gelmiştir.</t225><t226>"</t226>

<t227>"Zahmet olmazsa doktor, fihristime bakar mısın ?" diye mırıldandı Holmes gözlerini açmadan.</t227>

<t228>Yıllardır insanlar ve olaylarla ilgili bütün bilgilerin arşivini tutuyordu, böylece bir konu ya da insan hakkındaki bilgiyi hemen bulabiliyordu.</t228> <t229>Bu kez de kısa bir süre içinde, bir Yahudi hahamının bilgileri ve derin deniz balıkçılığı üzerinde yazısı bulunan bir kurmay binbaşının bilgileri arasındaki bir maddede, aradığım kadının biyografisini buldum.</t229>

<t230>"Ver bakalım!" dedi Holmes.</t230> <t231>"Hım! 1858'de New Jersey'de doğmuş.</t231> <t232>Kontralto...</t232> <t233>La Scala! Hım Varşova Kraliyet Operası'nda primadonna – bulduk işte!</t233> <t234>Opera sahnelerinden emekli - aha! Londra'da yaşıyor - kesinlikle!</t234> <t235>Anladığım kadarıyla Majesteleri bu genç kadınla ilişkiye girmiş, kamuya açıklandığında skandal çıkaracak mektuplar göndermiş ve şimdi de o mektupları geri almak istiyor.</t235><t236>"</t236>

<t237>"Tamamen doğru.</t237> <t238>Fakat siz nasıl...</t238><t239>"</t239>

<t240>"Gizli bir evlilik oldu mu ?"</t240>

<t241>"Hayır.</t241><t242>"</t242>

<t243>"Resmi bir kâğıt veya evrak?</t243><t244>"</t244>

<t245>"Yok.</t245><t246>"</t246>

<t247>"O zaman Majesteleri'ni tam takip edemiyorum.</t247> <t248>Eğer bu genç kadın, mektuplarını şantaj veya başka amaçlar için kullanacaksa onların orijinal olduklarını nasıl ispat edebilir?</t248><t249>"</t249>

<t250>"Benim el yazım.</t250> <t251>"</t251>

<t252>"Taklit edilmiş olabilir.</t252>

<t253>"Özel mektup kağıdımı kullanmıştım ama.</t253><t254>"</t254>

<t255>"Boş mektup kâğıtlarınızı daha önceden çalmış olabilirler.</t255><t256>"</t256>

<t257>"Altına kendi mührüm var.</t257><t258>"</t258>

<t259>"Sahte mühür basılmış olabilir.</t259><t260>"</t260>

<t261>"Ya fotoğrafım?</t261><t262>"</t262>

<t263>"Satın alınmıştır.</t263><t264>"</t264>

<t265>"Ama bu ikimizin birlikte çekilmiş fotoğrafı.</t265><t266>"</t266>

<t267>"Aman Tanrım! Bu çok kötü işte!</t267> <t268>Majesteleri gerçekten tedbirsiz davranmış.</t268><t269>"</t269>

<t270>"Aklım başımda değildi, çıldırmıştım.</t270><t271>"</t271>

<t272>"Kendinizi ciddi bir tehlikeye atmışsınız.</t272><t273>"</t273>

<t274>"O zamanlar Veliahttım.</t274> <t275>Henüz gençtim.</t275> <t276>Şimdi bile ancak otuzuma bastım.</t276><t277>"</t277>

<t278>"Resmi geri almalıyız.</t278><t279>"</t279>

<t280>"Denedik ama başaramadık.</t280><t281>"</t281>

<t282>"O zaman Majesteleri parasını ödemeli.</t282> <t283>Resmi satın almalıyız.</t283><t284>"</t284>

<t285>"Satmak istemiyor.</t285><t286>"</t286>

<t287>"Çalarız o zaman.</t287><t288>"</t288>

<t289>"Bunu beş kez denedik.</t289> <t290>Benim tuttuğum hırsızlar iki kez evini soydu.</t290> <t291>Bir keresinde seyahat ederken bavulunu değiştirdik.</t291> <t292>İki kez yolunu çevirdik.</t292> <t293>Hepsi nafile.</t293><t294>"</t294>

<t295>"Hiçbir şey bulunmadı mı?</t295><t296>"</t296>

<t297>"Hiçbir şey.</t297><t298>"</t298>

<t299>Holmes güldü.</t299> <t300>"Çok hoş küçük bir mesele," dedi.</t300>

<t301>"Fakat benim için çok önemli," diye karşılık verdi Kral sitemle.</t301>

<t302>"Öyle olmalı.</t302> <t303>Peki, kadın fotoğrafla ne yapmayı düşünüyor?</t303><t304>"</t304>

<t305>"Beni mahvetmeyi.</t305><t306>"</t306>

<t307>"Ama nasıl?</t307><t308>"</t308>

<t309>"Yakında evleniyorum.</t309><t310>"</t310>

<t311>"Bunu duymuştum.</t311><t312>"</t312>

<t313>"İskandinavya Kralı'nın ikinci kızı Clothüde Lothman von Sa-xe-Meningen'le.</t313> <t314>Bu ailenin katı prensiplerine ne kadar bağlı olduğunu biliyorsunuzdur belki.</t314> <t315>Müstakbel eşim de çok hassas bir ruha sahip.</t315> <t316>Sadakatimin üzerine düşebilecek en ufak bir gölge bütün evlilik planlarımı suya düşürür.</t316><t317>"</t317>

<t318>"Peki, Irene Adler ne diyor?</t318><t319>"</t319>

<t320>"Fotoğrafı onlara göndermekle tehdit ediyor beni.</t320> <t321>Biliyorum, yapar bunu.</t321> <t322>Siz onu tanımazsınız, çelik gibi sert bir ruhu vardır.</t322> <t323>Yüzü nasıl bütün kadınların yüzünden güzelse, zekâsı da tüm erkeklerin zekâsından güçlüdür.</t323> <t324>Başka bir kadınla evlenmeyeyim diye yapmayacağı şey yoktur.</t324><t325>"</t325>

<t326>"Fotoğrafı şimdiye kadar göndermediğine emin misiniz?</t326><t327>"</t327>

<t328>"Eminim.</t328><t329>"</t329>

<t330>"Ama neden?</t330><t331>"</t331>

<t332>"Çünkü nişan resmen ilan edildiği gün fotoğrafı gönderecekmiş; öyle söyledi bana.</t332> <t333>Yani önümüzdeki pazartesi.</t333><t334>"</t334>

<t335>"Daha üç günümüz var demek," dedi Holmes esneyerek.</t335> <t336>"Bu da gayet iyi, çünkü şu an ilgilenmem gereken birkaç önemli işim var.</t336> <t337>Majesteleri bir süre Londra'da kalacaklardır tabii?</t337><t338>"</t338>

<t339>"Elbette.</t339> <t340>Beni Langham Oteli'nde, Kont Von Kramm adıyla bulabilirsiniz.</t340><t341>"</t341>

<t342>"O halde olan bitenleri haber vermek için size telgraf çekeceğim.</t342><t343>"</t343>

<t344>"Lütfen bunu yapın.</t344> <t345>Merakla bekleyeceğim.</t345><t346>"</t346>

<t347>"Peki ya para meselesi?</t347><t348>"</t348>

<t349>"Size açık çek vereceğim.</t349><t350>"</t350>

<t351>"Sınırsız mı?</t351><t352>"</t352>

<t353>"Size şu kadarını söyleyeyim, o fotoğrafı ele geçirmek için krallığımın eyaletlerinden birini feda etmeye hazırım.</t353><t354>"</t354>

<t355>"Peki şu anki harcamalar?</t355><t356>"</t356>

<t357>Kral, pelerinin altından ağır, deri bir çanta çıkartarak masanın üzerine koydu.</t357>

<t358>"Üç yüz altın ve yedi yüz banknot var," dedi.</t358>

<t359>Holmes defterinin sayfasına bir makbuz yazarak ona uzattı.</t359>

<t360>"Matmazelin adresi?" diye sordu.</t360>

<t361>"Briony Köşk'ü, Serpentine Caddesi, St.</t361> <t362>John Korusu.</t362><t363>"</t363>

<t364>Holmes not aldı.</t364> <t365>"Son bir soru daha," dedi.</t365> <t366>"Şu fotoğraf büyük boy mu?</t366><t367>"</t367>

<t368>"Evet.</t368><t369>"</t369>

<t370>"Artık size iyi geceler dilerim, Majesteleri, size yakında iyi haberler getireceğime inanıyorum.</t370><t371>"</t371>

<t372>Kraliyet faytonu sokakta ilerlerken Holmes bana dönerek devam etti: "Sana da iyi geceler Watson.</t372> <t373>Yarın öğleden sonra saat üçte bana uğrarsan, bu küçük mesele hakkında seninle konuşuruz.</t373><t374>"</t374>





<t375>II</t375>




<t376>Ertesi gün saat tam üçte Baker Sokağı'na vardım, fakat Holmes henüz gelmemişti.</t376> <t377>Ev Sahibesi onun, sabah saat sekizi biraz geçe evden çıktığını söyledi.</t377> <t378>Holmes'ün gelmesi Ne kadar sürerse sürsün beklemeye karar vererek şöminenin yanına oturdum.</t378> <t379>Bu araştırma çok ilgimi çekmişti.</t379> <t380>Gerçi daha önce anlattığım iki hikâyedeki garip ve karanlık özellikler bu sefer yoktu ama vakanın içeriği ve müşterinin yüksek makamı, hikâyeye apayrı bir hava katıyordu.</t380> <t381>Benim ilgimi çeken hususlar, yapılan araştırmaların yanı sıra, dostumun olaylara hâkimiyeti, keskin akıl yürütme usulü, çalışma sistemi ve en karmâşık gizemleri hızlı ve mükemmel yöntemlerle çözüşüydü.</t381> <t382>Hep başarılı olmasına o kadar alışmıştım ki, başarısızlık ihtimali aklımın ucundan bile geçmiyordu.</t382>

<t383>Saat dörde doğru kapı açıldı ve kırmızı suratlı, pejmurde kıyafetli, sarhoş görünümlü bir seyis odaya daldı.</t383> <t384>Dostumun kılık değiştirmede ne kadar yetenekli olduğunu bilirdim ama bu kez gelenin Holmes olup olmadığını anlamak için çok dikkatli bakmam gerekti.</t384> <t385>Bana selam verip yatak odasına geçti.</t385> <t386>Beş dakika sonra her zamanki düzgün kıyafetleriyle dışarı çıktı.</t386> <t387>Ellerini ceplerine sokarak şöminenin önüne bacaklarını uzattı.</t387> <t388>Birkaç dakika kıs kıs güldü.</t388>

<t389>"Doğru olamaz," diye bağırıp, tekrar gülmeye başladı, takatti kesilip koltuğa yaslanmak zorunda kalana kadar böyle devam etti...</t389><t390>"</t390>

<t391>"Ne oldu?</t391><t392>"</t392>

<t393>"Çok eğlenceli.</t393> <t394>Bu sabah neler yaptım, tahmin edemezsin.</t394><t395>"</t395>

<t396>"Tahmin edemiyorum.</t396> <t397>Sanırım Bayan Irene Adler'ın ne gibi alışkanlıkları olduğunu araştırdın, kim bilir belki de evini gözetledin.</t397><t398>"</t398>

<t399>"Doğru ama bambaşka yollardan...</t399> <t400>Bu sabah saat sekizi biraz geçe, işten çıkmış bir seyis kılığında evden ayrıldım.</t400> <t401>Seyislere her zaman sempati duyulur.</t401> <t402>Onlardan biri olursan bilinmesi gereken her şeyi öğrenirsin.</t402> <t403>Briony Köşkü'nü hemen buluverdim.</t403> <t404>Arkasında bir bahçesi olan, önü sokağa bakan iki katlı şahane bir villaydı.</t404> <t405>Kapısında büyük bir kilit vardı.</t405> <t406>Sağ tarafta ise; neredeyse döşemeye kadar inen yüksek pencereleriyle, büyük bir oturma odası vardı.</t406> <t407>Pencerelerin İngiliz kilitleri bir çocuğun bile kolaylıkla açabileceği cinstendi.</t407> <t408>Arka taraftaki fayton durağının çatısından, evin koridoruna ulaşılabiliyordu.</t408> <t409>Başka da kayda değer bir şey yoktu.</t409> <t410>Evin dört bir tarafını kolaçan ettim, fakat ilginç bir şey gözüme çarpmadı.</t410>

<t411>"Sonra sokaktan aşağı yürürken, beklediğim şeyi buldum.</t411> <t412>Bahçe duvarı boyunca uzanan çıkmaz bir sokağın sonunda bir ahır vardı.</t412> <t413>Atları kaşağılayan seyislere yardım ettim; bunun karşılığında iki peni, bir şişe içki, iki sarımlık sert tütün ve Bayan Adler hakkında istediğim tüm bilgileri edindim.</t413> <t414>Tabii bu arada, çevrede oturan ve hiç ilgimi çekmeyen diğer insanların hayat hikâyelerini de dinlemek zorunda kaldım.</t414><t415>"</t415>

<t416>"Peki, kimmiş bu Irene Adler?" diye sordum.</t416>

<t417>"O civardaki bütün erkeklerin başını döndüren.</t417> <t418>Bu gezegen üzerinde etek giyen yaratıkların en sevimlisi; Serpentine Sokağı'ndaki ahırda adamlardan biri böyle diyordu.</t418> <t419>Sakin bir hayatı varmış; konserlerde şarkı söylüyor, her sabah saat beşte evinden arabasıyla çıkıyor ve her akşam tam yedide yemek için geri dönüyormuş.</t419> <t420>Şarkı söylemeyeceği zamanlar pek seyrek dışarı çıkıyormuş.</t420> <t421>Evinde kendisini, esmer, yakışıklı ve gösterişli bir adam sık sık ziyaret ediyormuş.</t421> <t422>Günde en az bir kere gelirmiş; çoğu zaman iki kere.</t422> <t423>Adliyeden Bay Godfrey Norton diye biriymiş.</t423> <t424>"Faytoncularla dostluk kurmanın yararlarını gör işte."</t424> <t425>Adamı birçok kez buradan, Serpentine Sokağı'ndan eve götürmüşler.</t425> <t426>Onun hakkında her şeyi biliyorlar.</t426> <t427>Anlattıklarını dinledikten sonra Briony Köşkü'nün önünde son bir tur daha atarak hücum planımı düşündüm.</t427><t428>"</t428>

<t429>"Şu Godfrey Norton'in meselede önemli bir rol oynadığı açıktı.</t429> <t430>Avukat olduğunu söylüyorlardı, bu bana ilginç geldi.</t430> <t431>Aralarında ne tür bir ilişki vardı acaba?</t431> <t432>Avukatın sık sık yaptığı ziyaretlerin amacı neydi?</t432> <t433>Kadın onun müşterisi mi?</t433> <t434>Arkadaşı mıydı?</t434> <t435>Yoksa metresi mi?</t435> <t436>Müşterisi ise, genç kadın fotoğrafı ona emanet etmiş olabilirdi.</t436> <t437>Eğer değilse, emanet etme ihtimali azdı.</t437> <t438>Benim bundan sonra Briony Köşkü'ndeki araştırmalarıma devam edip avukatın adliyedeki odasını gözden geçirmem, yukarıdaki soruların cevabına bağlıydı.</t438> <t439>Önemli bir noktadaydım ve bu da araştırma alanımı genişletiyordu.</t439> <t440>Tüm bu ayrıntılarla canını sıkıyorum sanırım ama durumu anlaman için küçük sorunlarıma seni de ortak etmem gerekiyor.</t440><t441>"</t441>

<t442>"Seni cankulağıyla dinliyorum," diye cevap verdim.</t442>

<t443>"Tam da bu meseleyi zihnimde tartıyordum ki Briony Köşkü'nün önünde bir fayton durdu.</t443> <t444>İçinden bir beyefendi indi.</t444> <t445>Gaga burunlu, bıyıklı, esmer ve çok yakışıklı bir adamdı.</t445> <t446>Besbelli ki bahsettikleri adam buydu.</t446> <t447>Acelesi varmış gibi görünüyordu.</t447> <t448>Faytoncuya beklemesini söyledi, kapıyı açan hizmetçinin yanından hızla içeri daldı.</t448> <t449>Tutumuna bakılırsa, kendi evindeymiş gibi hareket ediyordu.</t449><t450>"</t450>

<t451>"Eve gireli aşağı yukarı yarım saat olmuştu.</t451> <t452>Oturma odasının penceresinden onu görebiliyordum.</t452> <t453>Büyük adımlarla bir aşağı bir yukarı dolaşıyor, konuşurken de heyecan içinde ellerini kollarını sallıyordu.</t453> <t454>Kadını göremedim ama adam geldiğinden daha aceleci bir şekilde dışarı çıktı.</t454> <t455>Faytona binerken cebinden altın saatini çıkarıp baktı, ‘Çılgınlar gibi sür,' diye bağırdı, ‘önce Regent Sokağı'nda Gross ve Hankey Firması'na, sonra da Edgeware Yolu'ndaki St.</t455> <t456>Monica Kilisesi'ne.</t456> <t457>Yirmi dakikada gidersen bir altın alırsın, 'dedi.</t457>

<t458>"Gözden uzaklaştılar.</t458> <t459>Onları takip etsem mi diye düşünürken, evin önüne küçük bir fayton yanaştı.</t459> <t460>Ceketinin düğmeleri çözülmüş, kravatı kulağının arkasına düşmüş bir sürücüsü vardı..</t460> <t461>Fayton evin önünde daha durmamıştı ki genç kadın dışarı fırladı.</t461> <t462>Arabaya binerken bir an için onu gördüm, bir erkeğin uğrunda ölebileceği kadar güzel yüzlü hoş bir kadındı.</t462>

<t463>"St.</t463> <t464>Monica Kilisesi'ne çek, John," diye bağırdı, "yirmi dakikada gidersen bir altın alırsın.</t464><t465>"</t465>

<t466>"Benim için fırsat doğmuştu, Watson.</t466> <t467>Faytonun arkasına mı sıçrasam yoksa peşinden mi koşsam diye düşünürken başka bir fayton geldi.</t467> <t468>Arabacı paspal görünümlü müşterisine şöyle bir baktı, fakat ben itiraz etmesine fırsat vermeden faytona atladım.</t468> <t469>‘St.</t469> <t470>Monica Kilisesi'ne,' dedim, ‘ve yirmi dakikada gidersen bir altın alırsın.'</t470> <t471>Saat on ikiye yirmi beş vardı ve ufukta beni nelerin beklediği az çok belli olmuştu.</t471>

<t472>"Fayton adeta uçuyordu; hiç bu kadar hızlı gittiğimi hatırlamıyorum.</t472> <t473>Ama öbürküler bizden daha hızlılılar.</t473> <t474>Kiliseye vardığımda onların faytonlarının kapının önünde olduğunu gördüm; atları burunlarından soluyordu.</t474> <t475>Arabacıya parasını ödeyip kiliseye daldım.</t475> <t476>İçerisi bomboştu, sadece takip ettiğim iki kişi ve bir de onlarla ağız kavgasına başlayan beyaz cüppeli bir papaz vardı.</t476> <t477>Üçü de mihrabın önünde duruyordu.</t477> <t478>Kiliseye gelmiş herhangi biri gibi yan koridorda bir sıraya oturdum.</t478> <t479>Birden mihraptakiler yüzlerini bana doğru çevirdiler.</t479> <t480>Godfrey Norton, tüm hızıyla bana doğru koşmaya başladı.</t480>

<t481>"Tanrıya şükür," diye bağırdı.</t481> <t482>"Tam zamanında geldiniz.</t482> <t483>Rica ederim!</t483> <t484>Çabuk olun!"</t484>

<t485>"Ne oluyor?" diye sordum.</t485>

<t486>"Çabuk olun be adam, sadece üç dakikamız var; ondan sonra her şey yasalara uygun cereyan etmiş olacak.</t486><t487>"</t487>

<t488>"Neredeyse sürüklenerek mihraba götürüldüm.</t488> <t489>Daha nerede olduğumu bile anlayamadan, kulağıma fısıldanan nikah merasimlerindeki alışagelmiş sözleri tekrarlamaya başladım; bilmediğim şeyler için yemin ediyordum.</t489> <t490>Kısacası Bayan Irene Adler ile Godfrey Norton'un evlenmelerine yardım ettim; her şey bir anda olup bitti.</t490> <t491>Bir yanımda beyefendi, diğer yanımda hanımefendi, bana teşekkür ederken önümdeki papaz sevinçle gülümsüyordu bana.</t491> <t492>Ömrüm boyunca böyle akıl almaz bir duruma düşmemiştim.</t492> <t493>Az evvel de bunu düşündüğüm için gülmüştüm.</t493> <t494>Görünüşe göre nikah muamelesi için evrakta bir eksiklik vardı, bu nedenle papaz, şahit olmadan onları evlendirmeyi kesinlikle reddetmişti.</t494> <t495>Ben ortaya çıkınca sokakta uygun bir adam aramak zorunda kalmamışlardı.</t495> <t496>Gelin, bana bir altın verdi.</t496> <t497>Bu altını, hadisenin bir hatırası olarak saatimin zincirine taktım.</t497><t498>"</t498>

<t499>"Olaylar tamamen beklenmedik şekilde gelişmiş," dedim.</t499> <t500>"Sonra ne oldu?</t500><t501>"</t501>

<t502>"Evet, planlarımın suya düşme tehlikesi vardı.</t502> <t503>Ne var ki yeni evlilerin hemen balayına çıkmalarından da korkuyordum.</t503> <t504>Çevik ve etkili önlemler almam gerekiyordu.</t504> <t505>Fakat kilisenin kapısında birbirlerinden ayrıldılar.</t505> <t506>Avukat adliyeye, kadın da kendi evine yol aldı.</t506> <t507>‘Her zamanki gibi saat beşte parkta olacağım,' dedi kadın ayrılırken.</t507> <t508>Daha fazlasını duyamadım.</t508> <t509>Ayrı ayrı yollara gittiler, ben de hazırlıklarımı yapmak üzere buraya eve döndüm.</t509><t510>"</t510>

<t511>"Neymiş hazırlıkların?</t511><t512>"</t512>

<t513>"Biraz soğuk biftek ve bir bardak bira," diye cevap verdi."</t513> <t514>Yemeği düşünemeyecek kadar meşguldüm ve anlaşılan bu akşam daha da meşgul olacağım.</t514> <t515>Bu arada senin yardımına ihtiyacım olacak doktor.</t515><t516>"</t516>

<t517>"Memnuniyetle.</t517><t518>"</t518>

<t519>"Kanunlara karşı gelmek seni rahatsız eder mi?</t519>

<t520>"Hiç önemli değil.</t520><t521>"</t521>

<t522>"Peki, tutuklanma tehlikesi?</t522><t523>"</t523>

<t524>"İyi bir şey uğrunaysa o da önemli değil.</t524><t525>"</t525>

<t526>"Hem de çok iyi bir şey!</t526><t527>"</t527>

<t528>"O zaman emrindeyim.</t528><t529>"</t529>

<t530>"Sana güvenebileceğimi biliyordum.</t530><t531>"</t531>

<t532>"Peki istediğin nedir?</t532><t533>"</t533>

<t534>"Bayan Turner yemeği getirsin, sana her şeyi açıklayacağım."</t534> <t535>Yemek geldi.</t535>

<t536>"Şimdi," dedi ev sahibinin getirdiği yemeğin başına otururken,"bunu yemekte konuşmalıyız, çünkü fazla zamanım yok.</t536> <t537>Saat neredeyse beş olacak.</t537> <t538>İki saate kadar olay yerinde olmalıyız.</t538> <t539>Matmazel Irene, daha doğrusu Madam, saat yedide gezintisinden dönmüş olur.</t539> <t540>Briony Köşkü'ne geldiğinde biz de orada olmalıyız.</t540><t541>"</t541>

<t542>"Peki, sonra?</t542><t543>"</t543>

<t544>"Sonrasını bana bırak.</t544> <t545>Ben olacakları ayarladım zaten.</t545> <t546>Yalnız tek bir nokta üzerinde ısrar edeceğim.</t546> <t547>Ne olursa olsun sen bu işe karışmayacaksın.</t547> <t548>Anlıyor musun?</t548><t549>"</t549>

<t550>"Tarafsız mı olacağım?</t550><t551>"</t551>

<t552>"Hiçbir şey yapmayacaksın.</t552> <t553>Muhtemelen bazı küçük tatsızlıklar çıkacak.</t553> <t554>Sen müdahale etme.</t554> <t555>Tartışmanın sonunda beni eve sokacaklar.</t555> <t556>Dört beş dakika sonra oturma odasının penceresi açılacak.</t556> <t557>Sen tam pencerenin yakınında durup bekleyeceksin.</t557><t558>"</t558>

<t559>"Tamam.</t559><t560>"</t560>

<t561>"Beni izleyeceksin, senin görebileceğin bir yerde olacağım.</t561><t562>"</t562>

<t563>"Anladım.</t563><t564>"</t564>

<t565>"Elimi yukarıya doğru kaldırdığım anda - aynen böyle – sana şimdi vereceğim şeyi pencereden içeri fırlatacaksın.</t565> <t566>Aynı anda ‘yangın var!' diye bağırmaya başlayacaksın.</t566> <t567>Sözlerimi takip edebildin mi?</t567><t568>"</t568>

<t569>"Kesinlikle.</t569><t570>"</t570>

<t571>"Korkulacak bir şey yok," dedi, cebinden puro şeklinde sarılmış uzun bir nesne çıkartarak.</t571> <t572>"Tesisatçıların kullandığı sıradan bir duman fişeği.</t572> <t573>Her iki ucundaki başlıklar kendi kendine patmasını sağlar.</t573> <t574>Senin bütün yapacağın iş bu kadar.</t574> <t575>Sen bağırmaya başladığında birçok insan koşup gelecektir.</t575> <t576>O zaman sokağın sonuna doğru yürürsün ve ben de on dakika içinde sana katılırım.</t576> <t577>Her şey yeterince açık mı?</t577><t578>"</t578>

<t579>"Ben hiçbir şeye karışmayacağım, pencerenin yanında bekleyeceğim, seni kollayacağım, işaretini alır almaz bu nesneyi fırlatacağım, yangın diye bağıracağım ve sonrasında seni sokağın köşesinde bekleyeceğim.</t579><t580>"</t580>

<t581>"Aferin.</t581><t582>"</t582>

<t583>"O halde bana güvenebilirsin.</t583><t584>"</t584>

<t585>"Harika.</t585> <t586>Sanırım artık yeni rolüme hazırlanmamın zamanı geldi.</t586><t587>"</t587>

<t588>Yatak odasına daldı ve beş dakika sonra sevecen, saf ihtiyar bir rahip kılığında dışarı çıktı.</t588> <t589>Geniş kenarlı siyah şapkası, bol pantolonu ve beyaz boyunbağının yanı sıra sempatik gülümseyişle ve genel olarak iyiliksever ve meraklı bakışlarıyla tam rolüne bürünmüştü.</t589> <t590>Holmes sadece kıyafetini değiştirmemişti; yüzündeki ifade, davranışları, kısacası tüm görünüşüyle yeni rolüne tastamam oturmuştu.</t590> <t591>Dedektif olmaya karar verdiği için sahneler, iyi bir aktörü; bilim ise, bir akılcıyı kaybetmişti.</t591>

<t592>Baker Sokağı'ndan ayrıldığımızda saat altıyı çeyrek geçiyordu.</t592> <t593>Serpentine Caddesi'ne vardığımızda ise buluşmamıza daha on dakika vardı.</t593> <t594>Ortalık çoktan kararmıştı.</t594> <t595>Ev sakininin gelmesini beklerken Briony Köşkü'nün önünde bir ileri, bir geri yürüdük.</t595> <t596>Sokak lambaları yanmıştı bile.</t596> <t597>Ev aynen Sherlock Holmes'ün tarif ettiği gibiydi, fakat çevresi beklediğimden fazla gürültülüydü.</t597> <t598>Şehir dışında ufak bir mahalle olmasına rağmen evin bulunduğu sokak oldukça hareketliydi.</t598> <t599>Paspal kıyafetli bir grup adam bir köşede sigara içip gülüşüyor, bir bileyici çarkını döndürüyor, iki muhafız bir dadıyla kırıştırıyor ve iyi giyimli birkaç genç adam, ağızlarında purolarıyla avare avare dolaşıyorlardı.</t599>

<t600>"Gördüğün gibi," diye söze girdi Holmes evin önünde yürürken.</t600> <t601>"Bu evlilik meseleyi çok basitleştiriyor.</t601> <t602>Bu fotoğraf, artık iki tarafı keskin bir bıçağa benzedi.</t602> <t603>Müşterimiz, nasıl fotoğrafı prensesin görmesini istemiyorsa, Bayan Adler da Bay Godfrey Norton'un görmesini istemeyecektir.</t603> <t604>Şimdi sorun şu: Fotoğrafı nerede bulacağız?</t604><t605>"</t605>

<t606>"Nerede, sahi?"</t606>

<t607>"Kadının fotoğrafı yanında taşıyor olması mümkün değil.</t607> <t608>Çünkü fotoğraf büyük boy.</t608> <t609>Bir kadının kıyafetleriyle saklayamayacağı kadar büyük.</t609> <t610>Hem Kral'ın, yolunu kestirip üzerini aratabileceğini biliyor.</t610> <t611>Buna benzer iki deneyim yaşamış.</t611> <t612>Öyleyse yanında taşımadığını kabul edebiliriz.</t612><t613>"</t613>

<t614>"O halde nerede?"</t614>

<t615>"Ya bankacısında ya da avukatında.</t615> <t616>Bu iki ihtimal var.</t616> <t617>Ama her ikisinde de değil diye düşünüyorum.</t617> <t618>Kadınlar doğuştan gizemliliğe önem verirler ve sırlarını kendileride saklamayı severler.</t618> <t619>Niye bir başkasına teslim etsin ki?</t619> <t620>Bu konuda kendinden başka kimseye güvenemez, çünkü durumu başkalarına açıklayamaz.</t620> <t621>Ayrıca, fotoğrafı birkaç gün içinde kullanmaya kararlı olduğunu unutma.</t621> <t622>Her an için ulaşabileceği bir yerlerde olması gerekir.</t622> <t623>Kısacası fotoğraf, oturduğu evde olmalı.</t623><t624>"</t624>

<t625>"Ama ev iki kez aratmışlar.</t625><t626>"</t626>

<t627>"Olsun! Nereye bakacaklarını bilememişlerdir.</t627><t628>"</t628>

<t629>"Peki, sen nereye bakacaksın?</t629><t630>"</t630>

<t631>"Ben bakmayacağım.</t631><t632>"</t632>

<t633>"Ne yapacaksın o zaman?</t633><t634>"</t634>

<t635>"Onun bana göstermesini sağlayacağım.</t635><t636>"</t636>

<t637>"Fakat kabul etmeyecektir.</t637><t638>"</t638>

<t639>"Başka çaresi olmayacak.</t639> <t640>Tekerleklerin sesini duyuyorum.</t640> <t641>Bu onun arabası.</t641> <t642>Şimdi işinin başına dön, talimatlarımı harfiyen uygula.</t642><t643>"</t643>

<t644>Sözlerini tam bitirmişti ki sokağın köşesinden bir araba göründü.</t644> <t645>Körüklü küçük bir fayton Briony Köşkü'nün önünde durdu.</t645> <t646>Köşedeki serserilerden biri biraz bahşiş koparmak umuduyla arabanın kapısını açmak için fırladı ama aynı niyete sahip başka bir serseri onu iterek öne geçti.</t646> <t647>Bunun üzerine adamlar itişip kakışmaya başladılar.</t647> <t648>Başlayan kavgaya önce muhafızlar, sonra gençler ve en son bileyici de katıldı.</t648> <t649>Arabasından inen hanımefendi kendini büyük bir kavganın ortasında buldu.</t649> <t650>Bunun üzerine Holmes, bayanı korumak amacıyla kalabalığın içine daldı; fakat tam ona ulaşmak üzereyken bir çığlıkla yere düştü.</t650> <t651>Yüzünden kanlar akıyordu.</t651> <t652>Holmes, düşünce muhafızlar ve gençler ayrı ayrı yönlere kaçtılar.</t652> <t653>Bu arada hiç müdahale etmeden olayların gelişmesini izleyen üstü başı düzgün birkaç kişi, genç kadınla yaralı adama yardım etmek üzere toplandılar.</t653> <t654>Irene Adler – ben onun için bu adı kullanmaya devam edeceğim – hızla merdivenleri çıktı, kapının önüne gelince durdu, sokağa dönüp baktı.</t654>

<t655>"Zavallı adamın yaraları ciddi mi?" diye sordu.</t655>

<t656>"Ölmüş," diye bağırdı birkaç kişi.</t656>

<t657>"Hayır, hayır, hâlâ yaşıyor!" diye atıldı bir diğeri.</t657> <t658>"Ama hastaneye yetişemeden göçer.</t658><t659>"</t659>

<t660>"Cesur adammış," diye mırıldandı bir kadın.</t660> <t661>"Eğer yetişmeseydi hanımın çantasıyla saatini kesin çalıp gitmişlerdi.</t661> <t662>Feci bir çeteymiş bu!</t662> <t663>Neyse, bakın; nefes almaya başladı.</t663><t664>"</t664>

<t665>"Sokakta böyle yatamaz.</t665> <t666>İçeri taşıyalım mı Madam?"</t666>

<t667>"Tabii.</t667> <t668>Oturma odasına çıkarın.</t668> <t669>Orada rahat bir kanepe var.</t669> <t670>Buradan lütfen!</t670><t671>"</t671>

<t672>Pencerenin dibinden her şeyi rahat rahat görebiliyordum.</t672> <t673>Yavaşça ve büyük bir özenle yaralıyı Briony Köşkü'ne soktular ve oturma odasına yerleştirdiler.</t673> <t674>Lambaları yaktılar; perdeler indirilmediği için Holmes'u kanepede yatarken görebiliyordum.</t674> <t675>Şu an oynadığı rolden ötürü pişmanlık duyup duymadığını bilmiyorum.</t675> <t676>Bildiğim tek şey şu: Tuzak kurduğumuz bu kadının büyüleyici güzelliğini ve yaralı adama gösterdiği incelik ve özeni görünce, hayatımda bugünkü kadar utandığımı hatırlamıyorum.</t676> <t677>Ama bana verdiği rolü bırakmak, Holmes'a yapabileceğim en büyük ihanet olurdu.</t677> <t678>Soğukkanlılığımı topladım ve ceketimin altından duman fişeğini çıkardım.</t678> <t679>Sonuçta, kadına zarar vermiyorduk diye düşündüm.</t679> <t680>Sadece bir başkasına zarar vermesini engellemeye çalışıyorduk.</t680>

<t681>Holmes yerinden doğruldu ve sanki nefessiz kalmış gibi hareketler yapmaya başladı.</t681> <t682>Bir hizmetçi kız, hızla fırlayarak pencereyi açtı.</t682> <t683>O anda dostumun elini havaya kaldırdığını gördüm.</t683> <t684>Hemen fişeği odaya fırlatarak "Yangın!" diye bağırmaya başladım.</t684> <t685>Ben bağırmaya başlar başlamaz çevredeki izleyici kalabalığı da hep bir ağızdan "Yangın!" diye haykırmaya başladı.</t685> <t686>Odadan yükselen yoğun duman, pencereden dışarı çıkmaya başlamıştı.</t686> <t687>Oraya buraya koşuşturan insanları görmekte güçlük çekiyordum.</t687> <t688>Bir an için Holmes'ün sesini duydum.</t688> <t689>Kalabalığı yatıştırmaya çalışıyor, bunun yanlış alarm olduğunu söyleyip duruyordu.</t689> <t690>Bağrışan kalabalığın içinden sıyrılarak sokağın köşesine gittim.</t690> <t691>On dakika sonra dostumun beni kolumdan tutup çektiğini hissettim ve birlikte o kargaşadan uzaklaştık.</t691> <t692>Edgeware Yolu'nun sessiz sokaklarından birine girene kadar hızla adımlarla sessizce yürüdük.</t692>

<t693>"Bravo Watson," dedi.</t693> <t694>"Daha iyisi olamazdı.</t694> <t695>her şey yolunda gitti.</t695><t696>"</t696>

<t697>"Fotoğrafı aldın mı?</t697><t698>"</t698>

<t699>"Nerede olduğunu biliyorum.</t699><t700>"</t700>

<t701>"Bunu nasıl öğrendin?</t701><t702>"</t702>

<t703>"Daha önce de sana dediğim gibi, bana o gösterdi.</t703><t704>"</t704>

<t705>"Ben hâlâ anlayamadım.</t705><t706>"</t706>

<t707>"Gizem yaratmak istemem," dedi gülerek.</t707> <t708>"Mesele, çocuk oyuncağı gibi bir şeydi.</t708> <t709>Sokağı dolduran adamları farketmişsindir.</t709> <t710>Onların hepsini bu akşam için ben topladım.</t710><t711>"</t711>

<t712>"Tahmin etmiştim.</t712><t713>"</t713>

<t714>"Kavga çıktığında,avucumun içi kırmızı bir boyayla doluydu ileri atıldım ve yere düştüm, elimi yüzüme buladım ve acınacak bir görüntü verdim.</t714> <t715>Eski bir numaradır.</t715><t716>"</t716>

<t717>"Bunu da anlamıştım.</t717><t718>"</t718>

<t719>"Derken beni içeri taşıdılar.</t719> <t720>Kadın beni içeri almak zorunda kaldı.</t720> <t721>Başka ne yapabilirdi ki?</t721> <t722>Üstelik en çok şüphelendiğim oturma odasına aldı.</t722> <t723>Yatak odasını da görebildiğinden fotoğrafı hangisinde sakladığını anlayabilecektim.</t723> <t724>Beni bir kanepeye yatırdılar.</t724> <t725>Nefessiz kalmış gibi yaparak pencereyi açtırdım ve sana fişeği fırlatman için fırsat yarattım.</t725><t726>"</t726>

<t727>"Bu ne işe yaradı peki?</t727><t728>"</t728>

<t729>"En önemli nokta da bu zaten.</t729> <t730>Bir kadın, evinin yandığını görünce, içgüdüsel olarak, en çok değer verdiği malına koşar.</t730> <t731>Çok güçlü bir içgüdüdür bu; bu yöntemi çok kez kullanmışımdır.</t731> <t732>Mesela Darlington Skandalı'nda ve Arnsworth Şatosu Macerası'nda.</t732> <t733>Her annenin aklına önce bebeği gelir; bekâr bir kadının da mücevher kutusu.</t733> <t734>Bu vakada ise bu kadın için en değerli şeyin bizim aradığımız fotoğraf olduğu açıktı.</t734> <t735>En azından onu emniyete alacağı kesindi.</t735> <t736>Yangın alarmı çok başarılıydı.</t736> <t737>Duman ve bağrışmalar çelik gibi sinirleri bile sarsmaya yeterdi.</t737> <t738>Kadın da öyle davrandı.</t738> <t739>Fotoğraf, zilin üstündeki bir bölmenin arkasındaki aralıktaymış.</t739> <t740>Sen ‘yangın var!' diye bağırdığında hemen oraya koştu ve fotoğrafı dışarı çıkardı.</t740> <t741>Yanlış alarm olduğunu açıkladığımda ise fotoğrafı yerine koydu, fişeğe baktı ve odadan fırladı.</t741> <t742>Onu bir daha da görmedim.</t742> <t743>Ben yerimden kalktım, özür dileyerek evden çıktım.</t743> <t744>Fotoğrafı alıp almama konusunda bir an için tereddüt ettim fakat içerideki arabacının beni izlediğini görünce beklemenin daha güvenli olacağına karar verdim.</t744> <t745>En ufak bir acelecilik her şeyi bozabilirdi.</t745><t746>"</t746>

<t747>"Peki, şimdi ne olacak?</t747><t748>"</t748>

<t749>"Aslında araştırmamız bitti.</t749> <t750>Yarın, Kral ve seninle, gelmek istersen tabii, Irene Adler'i ziyaret edeceğiz.</t750> <t751>Kendisi gelinceye kadar nasıl olsa bizi oturma odasına alacaklar.</t751> <t752>Geldiği zaman ise ne bizden ne de fotoğraftan eser kalacak.</t752> <t753>Resmin eline geçmesi Majesteleri'ni çok mutlu edecek.</t753><t754>"</t754>

<t755>"Saat kaçta orada olacağız?</t755><t756>"</t756>

<t757>"Sabah sekizde.</t757> <t758>O saatte henüz kalkmamış olur ve bu da bize zaman kazandırır.</t758> <t759>Ayrıca çabuk olmalıyız çünkü evliliği, hayatında ve alışkanlıklarında büyük değişikliklere yol açabilir.</t759> <t760>Gecikmeden Kral'a telgraf çekmeliyim.</t760><t761>"</t761>

<t762>Baker Sokağı'na geldik, kapıda durduk.</t762> <t763>Holmes, cebinde evin anahtarını ararken oradan geçmekte olan biri: "İyi geceler Bay Sherlock Holmes" dedi.</t763>

<t764>Kaldırımda bir sürü insan vardı fakat bu ses, oradan hızla geçmekte olan bir genç ve zayıf bir adamdan geliyordu.</t764>

<t765>"Bu sesi daha önce de duydum," dedi Holmes yarı karanlık sokağa bakarak.</t765> <t766>"Kim olduğunu merak ediyorum.</t766><t767>"</t767>





<t768>III</t768>




<t769>O gece Baker Sokağı'nda kaldım.</t769> <t770>Ertesi sabah tost ve kahveden oluşan kahvaltımızı ederken Bohemya Kralı odaya girdi.</t770>

<t771>"Herhalde buldunuz!" diye bağırdı, Sherlock Holmes'ün omuzlarını tutup yüzüne mutlu mutlu bakarak.</t771>

<t772>"Henüz değil.</t772><t773>"</t773>

<t774>"Ama bulacaksınız, değil mi?</t774><t775>"</t775>

<t776>"Umuyorum.</t776><t777>"</t777>

<t778>"O halde gelin.</t778> <t779>Gitmek için sabırsızlanıyorum.</t779><t780>"</t780>

<t781>"Bir fayton çağırmamız lazım.</t781><t782>"</t782>

<t783>"Gerek yok, benimki aşağıda bekliyor.</t783><t784>"</t784>

<t785>"Gidelim o zaman.</t785><t786>"</t786>

<t787>Aşağı indik ve tekrar Briony Köşkü'nün yolunu tuttuk.</t787>

<t788>"Irene Adler evlendi," diye söze girdi Holmes.</t788>

<t789>"Evlendi mi?</t789> <t790>Ne zaman?</t790><t791>"</t791>

<t792>"Dün.</t792><t793>"</t793>

<t794>"Fakat kiminle?"</t794>

<t795>"Norton adlı İngiliz bir avukatla.</t795><t796>"</t796>

<t797>"Ama onu seviyor olamaz.</t797><t798>"</t798>

<t799>"Umarım seviyordur.</t799><t800>"</t800>

<t801>"Neden?"</t801>

<t802>"Çünkü bu durumda, Majestelerinin artık korkmasına gerek kalmaz.</t802> <t803>Eğer kadın, kocasını seviyorsa Majestelerini sevmiyor demektir.</t803> <t804>Majestelerini sevmiyorsa, Majestelerinin planlarına da müdahale etmesi için bir sebep kalmaz.</t804><t805>"</t805>

<t806>"Doğru.</t806> <t807>Ama yine de...</t807> <t808>Neyse! Keşke benimle olsaydı!Ne muhteşem bir kraliçe olurdu!" Serpentine Caddesi'ne gidene kadar Kral'ın ağzını bıçak açmadı.</t808>

<t809>Briony Köşkü'nün kapısı açıktı, yaşlı bir kadın merdivenlerin başından bize alaycı bir bakış attı.</t809>

<t810>"Yanılmıyorsam Bay Sherlock Holmes sizsiniz" dedi.</t810>

<t811>Holmes meraklı ve oldukça şaşırmış bir ifadeyle kadına baka kaldı.</t811> <t812>"Evet Bay Holmes benim," diye cevap verdi.</t812>

<t813>"Güzel! Hanımefendi sizin geleceğinizi söylemişti.</t813> <t814>Kendisi bu sabah kocasıyla birlikte ülkeden ayrıldı.</t814> <t815>Charing Cross'tan beş on beş trenine bindiler.</t815><t816>"</t816>

<t817>"Ne!" diye haykıran Sherlock Holmes geriye doğru sendeledi.</t817> <t818>Yüzü kederden ve şaşkınlıktan bembeyaz kesilmişti.</t818> <t819>"Yoksa İngiltere'den ayrıldılar mı?</t819><t820>"</t820>

<t821>"Bir daha dönmemek üzere.</t821><t822>"</t822>

<t823>"Peki ya belgeler?" diye sordu Kral sertçe.</t823> <t824>"Hepsi kayboldu!</t824><t825>"</t825>

<t826>"Göreceğiz."</t826> <t827>Holmes, hizmetçiyi bir yana iterek oturma odasına daldı, Kral ve ben de onun peşinden gittik.</t827> <t828>Oda darmadağındı; eşyalar sağa sola saçılmış, raflar ve çekmeceler boşaltılmıştı.</t828> <t829>Anlaşılan, kadın kaçmadan önce her şeyi talan etmiş gibiydi.</t829> <t830>Holmes, zile doğru atıldı, üstündeki küçük bölmeyi kaldırdı ve aralıktan bir fotoğrafla bir mektup çıkardı.</t830> <t831>Fotoğraf, Irene Adler'ın gece kıyafetiyle çekilmiş bir fotoğrafıydı.</t831> <t832>Mektubun zarfı üzerine ise "Sherlock Holmes'a: Şahsa özel." yazılıydı.</t832> <t833>Dostum zarfı yırtarak açtı; mektubu birlikte okumaya başladık.</t833> <t834>Bir önceki gece yarısı yazılmıştı ve şöyle diyordu:</t834>



<t835>"Azizim Sherlock Holmes,</t835>

<t836>Gerçekten çok iyiydiniz.</t836> <t837>Beni tam anlamıyla tuzağa düşürdünüz.</t837> <t838>Yangın alarmına kadar hiçbir şeyden şüphelenmemiştim.</t838> <t839>Ama sonra nasıl bir ipucu verdiğimi görünce düşünmeye başladım.</t839> <t840>Daha aylar önce, beni size karşı uyarmışlardı.</t840> <t841>Bana, Kral bir dedektif tutarsa bunun kesinlikle siz olacağını söylemişlerdi.</t841> <t842>Adresiniz de bana verilmişti.</t842> <t843>Kendimi ele vermemi sağlayarak istediğiniz şeyin yerini öğrenecektiniz demek!</t843> <t844>Şüphelenmedim değil ama sevimli yaşlı papaz rolünü öyle güzel oynamıştınız ki...</t844> <t845>Ama bildiğiniz gibi oyunculuk eğitimim vardır.</t845> <t846>Erkek kostümleri benim için yeni bir şey değil.</t846> <t847>Sağladığı rahatlıktan kendim de sık sık yararlanmışımdır.</t847> <t848>Arabacım John'a sizi izlemesini söyledikten sonra yukarı çıktım, yürüyüş kıyafetlerimi giydim ve siz tam ayrılırken ben aşağı indim.</t848>

<t849>"Baker Sokağı'ndaki evinizin kapısına kadar sizi takip ettim.</t849> <t850>Böylece gerçekten de ünlü Sherlock Holmes tarafından ziyaret edildiğime emin oldum.</t850> <t851>Sonra biraz da ihtiyatsızca size iyi geceler diledikten sonra, kocamı görmeye adliyeye gittim.</t851>

<t852>"Onunla konuştuktan sonra, bu kadar tehlikeli bir rakibe karşı en iyi yolun kaçmak olduğuna karar verdik.</t852> <t853>Bu yüzden, yarın geldiğinizde evi boş bulacaksınız.</t853> <t854>Fotoğrafa gelince, müşterinizin içi rahat etsin.</t854> <t855>Ondan daha iyi bir erkeği seviyorum ve o erkek de beni seviyor.</t855> <t856>Kral canının istediği kişiyle evlenebilir; ona engel olacak değilim.</t856> <t857>Ne varki fotoğraf bende kalacak; onu, ileride belki başıma gelebilecek belalardan kendimi korumak amacıyla bir silah olarak kullanmak için saklayacağım.</t857> <t858>Onun yerine ilişikte, saklamak isteyebileceği bir fotoğraf bırakıyorum ve size de içten selamlarımı iletiyorum Bay Sherlock Holmes.</t858>

<t859>Takdirlerimle</t859>

<t860>IRENE NORTON (ADLER)"</t860>



<t861>"Ne kadınmış...</t861> <t862>Tanrım ne kadınmış!" diye bağırdı Bohemya Kralı, mektubu bitirdiğimizde.</t862> <t863>"Size ne kadar hızlı ve kararlı olduğunu söylemiştim.</t863> <t864>Şahane bir kraliçe olmaz mıydı ondan!</t864> <t865>Bana uygun biri olmaması yazık değil mi?</t865><t866>"</t866>

<t867>"Onu tanıdıktan sonra gerçekten size uygun olmadığını anlamış bulunuyorum, Majesteleri," dedi Holmes soğukça.</t867> <t868>"Majestelerinin işini tam bir başarıyla sonuçlandıramadığım için üzgünüm.</t868><t869>"</t869>

<t870>"Tam aksine, azizim," diye bağırdı Kral, "daha başarılı olamazdınız.</t870> <t871>Irene'in sözünün eri olduğunu bilirim.</t871> <t872>Fotoğraftan yana hiçbir endişem yok, onu yakılmış kabul ediyorum.</t872><t873>"</t873>

<t874>"Majestelerinin sözleri beni memnun etti.</t874><t875>"</t875>

<t876>"Size çok şey borçluyum.</t876> <t877>Lütfen sizi nasıl ödüllendirebileceğimi söyleyin.</t877> <t878>Bu yüzük..."</t878> <t879>Parmağından zümrüt bir yüzük çıkardı ve Holmes'a uzattı.</t879>

<t880>"Majestelerinde benim için daha değerli olan birşey var," dedi Holmes.</t880>

<t881>"Söyleyin yeter.</t881><t882>"</t882>

<t883>"Şu fotoğraf!</t883><t884>"</t884>

<t885>Kral şaşkın şaşkın ona baktı.</t885>

<t886>"Irene'in fotoğrafı mı?!" diye bağırdı.</t886> <t887>"Tabii, madem ki istediğiniz bu.</t887><t888>"</t888>

<t889>"Majestelerine teşekkür ederim.</t889> <t890>O halde yapılacak başka birşey kalmadı.</t890> <t891>Size iyi günler dilerim."</t891> <t892>Kralın önünde eğildi ve ona uzatılan ele dikkat etmeden arkasını dönerek yanımızdan ayrıldı.</t892>

<t893>İşte, Bohemya krallığını tehdit eden büyük bir skandalın ve zeki bir kadının Sherlock Holmes'u faka bastırışının hikayesi bu.</t893> <t894>Dostum, kadınların zekâsıyla alay eder dururdu.</t894> <t895>O günden beri kadınların zekâsıyla ilgili espriler yaptığını bir daha hiç duymadım.</t895> <t896>Ama ne zaman Irene Adler'in adı geçse veya fotoğrafına baksa aynı şeyi söyler: Ne kadındı o!</t896>





<t897>Kızıl Saçlılar Kulübü</t897>




<t898>Geçen yılın sonbaharında bir gün dostum Sherlock Holmes'u ziyaret ettim.</t898> <t899>Onu, kızıl saçlı, parlak yüzlü, güçlü yapılı, yaşlıca bir adamla koyu bir sohbete dalmış halde buldum.</t899> <t900>Rahatsız ettiğim için özür dileyerek odadan çıkmak üzereydim ki, Holmes aniden beni odaya çekti ve arkamdan kapıyı kapattı.</t900>

<t901>"Bundan daha iyi bir zamanda gelemezdin dostum Watson," dedi içtenlikle.</t901>

<t902>"Meşgul olduğunu düşündüm.</t902><t903>"</t903>

<t904>"Öyleyim.</t904> <t905>Hem de çok.</t905><t906>"</t906>

<t907>"Öyleyse yan odada bekleyeyim.</t907><t908>"</t908>

<t909>"Olmaz." Misafirine döndü: "Bay Wilson, bu beyefendi benim dostum ve meslektaşım olup bugüne kadar başarıyla sonuçlandırdığım vakaların pek çoğunda bana yardım etmiştir; hiç şüphem yok ki sizin meselenizde de aynı şekilde bize çok faydası dokunacaktır.</t909><t910>"</t910>

<t911>Ciddi görünüşlü adam oturduğu yerden yarı kalkarak belli belirsiz bir selam verdi ve şişkin göz kapaklarının çevrelediği küçük gözleriyle beni süzmeye başladı.</t911>

<t912>"Kanepeye oturmaz mısınız," dedi Holmes, koltuğuna gömülerek; düşünceli olduğu zamanlarda yaptığı gibi parmaklarını uçuca getirdi.</t912>

<t913>"Senin de benim gibi, günlük hayatın sıradanlığının dışındaki garipliklerden hoşlandığını biliyorum sevgili Watson.</t913> <t914>Öyle olmasa benim küçük maceralarımı, darılma ama, biraz da süsleyerek anlatmaya heves etmezdin.</t914><t915>"</t915>

<t916>"Senin maceraların bana her zaman olağanüstü ilginç gelmiştir," dedim.</t916>

<t917>"Geçen gün, Bayan Mary Sutherland'in o çok basit problemiyle karşılaştığımızda, acayip izlenimler ve olağanüstü kombinasyonlar için hayatın kendisine bakmamız gerektiğini, çünkü hayatın, her zaman hayal gücünün ötesinde örnekler sunduğunu söylediğimi hatırlıyorsundur.</t917><t918>"</t918>

<t919>"Hâlâ şüpheyle karşıladığım bir düşünce.</t919><t920>"</t920>

<t921>"Buna eminim doktor, fakat şimdi sana sıralayacağım gerçekleri duyunca bu kararından vazgeçecek ve benim haklı olduğumu göreceksin.</t921> <t922>Şimdi gelelim bugünkü hikâyeye; Bay Jabez Wilson bu sabah bana geldi ve uzun zamandır dinlediğim en garip hikâyelerinden birini anlatmaya başladı.</t922> <t923>Böyle şeylerin büyük değil, küçük suçlarda görüldüğünü, hatta bazen ortada gerçekten bir suç olup olmadığının bile şüpheli olduğunu söylediğimi daha önceden duymuşsundur.</t923> <t924>Şimdiye kadar anlatılanlardan bir suçun söz konusu olup olmadığını söylemem imkânsız, fakat olayların gidişatı çok ilginç.</t924> <t925>Zahmet olmazsa Bay Wilson, hikâyenizi bir kez daha başından anlatabilir misiniz?</t925> <t926>Bunu sadece dostum dr Watson da duysun diye değil, bu garip hikâyenin en ince ayrıntılarını tekrar gözden geçirebileyim diye de istiyorum.</t926> <t927>Normalde bir olayın gidişatını dinlediğimde hafızamdaki bir sürü benzer vakayla kıyaslayıp tamamlarım.</t927> <t928>Ama bu seferki hikâyenin bir benzerini ne gördüm ne de duydum.</t928><t929>"</t929>

<t930>İri yarı müşteri, sanki biraz da gururla, göğsünü kabarttı ve paltosunun cebinden kirlenmiş ve kırışmış bir gazete çıkardı.</t930> <t931>Gazeteyi dizlerinin üzerine yayarak ilan köşesine bakarken ben de dikkatimi onun üstünde topladım ve dostumun yaptığı gibi, kıyafetiyle tavırlarından ipuçları çıkarmaya koyuldum.</t931>

<t932>İncelememden fazla bir şey çıkaramadığımı itiraf etmeliyim.</t932> <t933>Konuğumuz her gün rastlanan tipik bir İngiliz tüccarının bütün özelliklerini göstermekteydi: göbek bağlamış, kibirli ve ağır kanlı.</t933> <t934>Üstünde, fazlasıyla bol, kareli bir pantolon ve önü iliklenmemiş, pek temiz olmayan bir ceket vardı.</t934> <t935>Pasaklı yeleğinde, pirinçten bir zincirle tutturulmuş köşeli bir metal parçası, süs olarak sallanıyordu.</t935> <t936>Eskimiş silindir şapkası ve kadife yakalı solmuş kahverengi paltosu, yanındaki sandalyede duruyordu.</t936> <t937>Parlak kızıl saçlarının yanı sıra kederli ve mutsuz yüz ifadesinin dışında adamda dikkat çekici pek bir şey bulamamıştım.</t937>

<t938>Sherlock Holmes çabalarımı fark ederek bana bir göz attı ve meraklı bakışlarım üzerine gülerek kafasını salladı.</t938> <t939>"Beyefendinin bir zamanlar bilek gücüyle çalıştığı, enfiye çektiği, mason olduğu, Çin'e gittiği ve son zamanlarda çok yazı yazdığı dışında söyleyebileceğim başka birşey yok.</t939><t940>"</t940>

<t941>Bay Jabez Wilson şaşkınlıkla oturduğu yerden fırladı; işaret parmağıyla gazeteyi gösterirken bakışlarını dostuma çevirdi.</t941>

<t942>"Tanrı aşkına Bay Holmes, bütün bunları nasıl bildiniz?" diye sordu.</t942> <t943>"Mesela ellerimle çalıştığımı nasıl anladınız?</t943> <t944>Gerçekten de iş hayatına bir gemi marangozu olarak başladım.</t944><t945>"</t945>

<t946>"Elleriniz sizi ele veriyor, beyefendi.</t946> <t947>Sağ eliniz sol elinizden epeyce büyük.</t947> <t948>Onunla çalışmışsınız ve kaslarınız da ona göre gelişmiş.</t948><t949>"</t949>

<t950>"Peki, ya enfiye, ya masonluk?</t950><t951>"</t951>

<t952>"Birliğinizin katı kurallarına karşı gelmek istemem ama göğsünüzdeki rozet bunu gösteriyor.</t952><t953>"</t953>

<t954>"Aa elbette, nasıl da unutmuşum.</t954> <t955>Peki ya çok yazı yazdığımı?</t955><t956>"</t956>

<t957>"Ceketinizin sağ ön kolu öylesine parlak ki, ayrıca sol kolunuzun dirseğe kadar olan kısmı dümdüz; demek ki kolunuzu devamlı masaya dayamışsınız.</t957><t958>"</t958>

<t959>"Peki, Çin?"</t959>

<t960>"Sağ bileğinizin hemen üstündeki balık motifli dövmeyi sadece Çin'de yaparlar.</t960> <t961>Dövmeler üzerine küçük bir çalışma yapmıştım, hatta çalışmam, bu konuyla ilgili literatüre bile girdi.</t961> <t962>Balığın yüzgeçleri üzerindeki zarif pembelik tamamen Çin'e özgü.</t962> <t963>Ayrıca saatinizin zincirinin ucunda bir Çin parasının sallandığını görünce hiç şüphem kalmadı.</t963><t964>"</t964>

<t965>Bay Jabez Wilson kahkahalarla güldü.</t965> <t966>"Ben de sandım ki..." dedi.</t966> <t967>"Önce yaptığınızın dahice olduğunu sanmıştım, meğer çok basitmiş.</t967><t968>"</t968>

<t969>"Wayson," dedi Holmes, "şimdi düşünüyorum da, her şeyi olduğu gibi anlatmak hata.</t969> <t970>Ornne ignotum pro magnifico diye bir söz vardır, bilirsin.</t970> <t971>Böyle açık sözlü olmaya devam edersem, küçük şöhretim sönecek.</t971> <t972>Neyse, bize ilanı gösterebilir misiniz Bay Wilson?</t972><t973>"</t973>

<t974>"Evet zaten bulmuştum," diye cevap verdi, kızarmış kalın parmağını sütunun üzerinde tutarak.</t974> <t975>"İşte burada.</t975> <t976>her şey bununla başladı.</t976> <t977>Buyrun kendiniz okuyun bayım.</t977><t978>"</t978>

<t979>Gazeteyi alarak okumaya başladım:</t979>

<t980>"Kızıl Saçlılar Kulübü'nden duyurulur: Lübnan doğumlu, Amerika'nın Pennsylvania eyaletine yerleşmiş merhum Ezekiah Hopkins' in vasiyeti ve isteği üzerine, haftada 4 sterline çalışabilecek bir kulüp üyesi aranmaktadır.</t980> <t981>Bu ilan, vücudu ve zihni sağlam, yirmi bir yaşından büyük, kızıl saçlı tüm erkeklere açıktır.</t981> <t982>Başvurular, pazartesi saat on birde, Pope's Court, Fleet Sokağındaki Kulüp binasında Duncan Ross'a şahsen yapılacaktır.</t982><t983>"</t983>

<t984>"Bu da ne demek?" diye söze girdim, bu garip ilanı ikinci kez okuduktan sonra.</t984>

<t985>Holmes, keyfi yerinde olduğu zamanlar yaptığı gibi, koltuğuna gömülmüş kıkırdıyordu.</t985>

<t986>"Alışılmadık bir şey, değil mi?" dedi.</t986> <t987>"Şimdi, Bay Wilson, bize kendinizden,ailenizden ve bu ilanın hayatınızda yol açtığı değişikliklerden bahsedin.</t987> <t988>Doktor, sen şu gazetenin adını ve tarihini bir yere kaydediver.</t988><t989>"</t989>

<t990>"27 Nisan 1890 tarihli The Morning Chronicle.</t990> <t991>Tam iki ay önceki gazete.</t991><t992>"</t992>

<t993>"Çok güzel.</t993> <t994>Evet, Bay Wilson?"</t994>

<t995>"Size de anlattığım gibi, Bay Sherlock Holmes," dedi Jabez Wilson, alnındaki terleri silerek, "Coburg Meydanı'nda şehire yakın küçük bir rehinci dükkânım var.</t995> <t996>İşim öyle büyük değildir, son yıllarda ancak geçinebilecek kadar kazanıyorum.</t996> <t997>Eskiden iki yardımcım vardı ama artık sadece bir tane var.</t997> <t998>Onun da maaşını ödemekte zorluk çekiyorum; mesleği öğrenmek için yarım maaşla çalışıyor.</t998><t999>"</t999>

<t1000>"Bu meraklı gencin adı ne?" diye sordu Sherlock Holmes.</t1000>

<t1001>"Adı Vincent Spaulding ve o kadar da genç değil aslında.</t1001> <t1002>Yaşını tahmin etmek kolay değil.</t1002> <t1003>Ondan daha yetenekli bir çırak bulamazdım herhalde.</t1003> <t1004>Ona verebildiğimin iki katını kolaylıkla kazanabilir aslında.</t1004> <t1005>Ama sonuçta o halinden memnunsa neden aklına böyle şeyler sokayım ki?</t1005><t1006>"</t1006>

<t1007>"Sahiden neden yapasınız ki?</t1007> <t1008>Piyasa fiyatından daha düşük bir maaşa çalışan bir elemanınız olduğu için şanslısınız.</t1008> <t1009>Böyle ucuz işçi bulmak bugün için hiç de kolay değil.</t1009> <t1010>Şu sizin çırak da aynen şu ilan gibi ilginç geldi bana.</t1010><t1011>"</t1011>

<t1012>"Ah, onun da bazı kusurları var tabii," dedi Bay Wilson.</t1012> <t1013>"Onun kadar fotoğraf delisi biri yoktur herhalde.</t1013> <t1014>İşinde kendini geliştireceği yerde eline fotoğraf makinesini aldığı gibi dışarı fırlar veya resimlerini tabetmek için, tavşanın deliğine girdiği gibi bodruma iner ve bir daha da çıkmaz.</t1014> <t1015>En büyük kusuru bu.</t1015> <t1016>Bunun dışında kendisi iyi bir yardımcıdır.</t1016> <t1017>İçinde hiç kötülük yoktur.</t1017><t1018>"</t1018>

<t1019>"Hâlâ sizinle çalışıyor sanırım.</t1019><t1020>"</t1020>

<t1021>"Evet, beyefendi.</t1021> <t1022>Bir o, bir de ara sıra yemek yapıp ortalığı temizleyen on dört yaşında bir kız.</t1022> <t1023>Evimdeki bütün insanlar bunlar.</t1023> <t1024>Ben dulum ve hiç çocuğum olmadı.</t1024> <t1025>Üçümüz sessiz sakin yaşayıp gidiyoruz; başımızı sokacak bir evimiz var; eh, borçlarımızı da ödeyebiliyoruz, bundan iyisi can sağlığı.</t1025> <t1026>Ama birden şu ilan çıkıverdi karşımıza.</t1026> <t1027>Tam sekiz hafta önce Spaulding elinde bu gazeteyle büroya gelip şöyle dedi:</t1027>

<t1028>" ‘Keşke kızıl saçlı olsaydım, Bay Wilson.</t1028><t1029>'</t1029>

<t1030>" ‘O niye?' diye sordum.</t1030>

<t1031>" ‘Bakın,' dedi, ‘Kızıl Saçlılar Kulübü yeni bir iş ilanı daha vermiş.</t1031> <t1032>Oldukça iyi bir maaş veriyorlar ve anladığım kadarıyla hâlâ eleman açıkları var.</t1032> <t1033>Adamlar ellerindeki parayı nereye harcayacaklarını bilemiyorlar herhalde.</t1033> <t1034>Ah, saçımı kızıla boyatabilsem!</t1034> <t1035>O zaman hiç düşünmeden atlardım bu işe.</t1035><t1036>'</t1036>

<t1037>‘Bu kulüp de neyin nesi?' diye sordum.</t1037> <t1038>Görüyorsunuz ya, Bay Holmes, ben evine bağlı bir insanım.</t1038> <t1039>O yüzden işim evimde; isterim ki, ben işin peşinden koşacağıma iş benim ayağıma gelsin.</t1039> <t1040>Bu nedenle bazen haftalarca evin kapısından öteye adım atmadığım olur.</t1040> <t1041>Dışarıda neler olup bittiğinden pek haberim olmuyor, dolayısıyla böyle haberleri dinlemek hoşuma gidiyor.</t1041> <t1042>Neyse...</t1042>

<t1043>" ‘Kızıl Saçlılar Kulübü'nü duymadınız mı?' diye hayretle sordu çırağım, gözlerini iri iri açarak.</t1043>

<t1044>" ‘Hiç duymadım.</t1044><t1045>'</t1045>

<t1046>" ‘Bu geçekten garip biliyor musunuz, çünkü siz bu iş için biçilmiş kaftansınız.</t1046><t1047>'</t1047>

<t1048>" ‘Peki, ne ödüyorlarmış?' diye sordum.</t1048>

<t1049>" ‘Yılda bir ki yüz, ama iş çok kolay, bu arada kendi işinize de devam edebilirsiniz.</t1049><t1050>'</t1050>

<t1051>"Nasıl kulak kabarttığımı tahmin edersiniz; birkaç yıldır işlerim pek iyi gitmiyordu ve yılda birkaç yüz sterlin, durumumu düzeltmeye yeterdi.</t1051>

<t1052>" ‘Bana her şeyi anlat,' dedim.</t1052>

<t1053>" ‘Bakın,' dedi ilanı göstererek, ‘kendiniz görün, Kulüp bir eleman arıyor, başvuracağınız adres de burada yazılı.</t1053> <t1054>Kulüp, bildiğim kadarıyla, Ezekiah Hopkins adında tuhaf bir Amerikalı milyoner tarafından kurulmuş.</t1054> <t1055>Kendisi de kızıl saçlı olduğu için bütün kızıl saçlılara büyük bir sempatisi varmış; bu yüzden öldükten sonra mirasının kızıl saçlı insanlara kolaylık sağlamayı amaçlayan bir vakıf kurulmasında kullanılmasını vasiyet etmiş.</t1055> <t1056>Duyduğum kadarıyla maaş çok iyi, iş de çok kolaymış.</t1056><t1057>'</t1057>

<t1058>" ‘Fakat,' dedim, ‘o zaman milyonlarca kızıl saçlı müracaat edecektir.</t1058> <t1059>‘</t1059>

<t1060>" ‘Hiç de öyle değil,' diye cevap verdi.</t1060> <t1061>‘Zaten bu ilanlar, Londralı erkeklerle sınırlı.</t1061> <t1062>Çünkü bu Amerikalı, iş hayatına gençken Londra'da başlamış ve vefa borcunu böyle ödemek istemiş.</t1062> <t1063>Hatta söylenenlere göre, saçın açık veya koyu kızıl olması yetmiyormuş, sizinki gibi parlak kırmızı olması gerekiyormuş.</t1063> <t1064>Eh Bay Wilson, niyetiniz varsa oraya bir gitmeniz yeterli olacaktır bence.</t1064> <t1065>Ama birkaç yüz sterlin için değmez diye düşünürseniz o zaman başka.</t1065><t1066>'</t1066>

<t1067>"Sizin de gördüğünüz gibi baylar, saçlarım hem gür, hem de kıpkızıl.</t1067> <t1068>Bu nedenle seçmelerde benimle yarışacak kimse olamazdı.</t1068> <t1069>Vincent Spaulding bu konuda çok şey biliyor gibiydi; belki bana faydalı olabilirdi.</t1069> <t1070>Buz yüzden kepenkleri kapatıp benimle gelmesini söyledim.</t1070> <t1071>Bir gün çalışmamak onun da işine gelmişti.</t1071> <t1072>Böylece dükkanı kapayıp ilanda verilen adrese doğru yola çıktık.</t1072>

<t1073>"Böyle bir şeyi dünyada göremezsiniz Bay Holmes.</t1073> <t1074>Kuzeyden, güneyden, doğudan ve batıdan, saçında birazcık kızıl ton olan bir sürü erkek şehire gelmiş adresi soruyordu.</t1074> <t1075>Fleet Sokağı, kızıl saçlı insanlarla dolup taşıyordu.</t1075> <t1076>Pope's Court, bir manavın portakal tezgâhına dönmüştü.</t1076> <t1077>Bir tek ilandan sonra tüm ülkede bu kadar kızıl saçlı toplanabileceği hiç aklıma gelmemişti.</t1077> <t1078>Kızılın her tonunu görebilirdiniz: saman kırmızısı, limoni, portakal kırmızısı, kiremit rengi, karaciğer rengi, tuğla kırmızısı; fakat Spaulding'in dediği gibi tam, hakiki, alev kırmıısı saç yoktu aralarında.</t1078> <t1079>Ben olsam bu kalabalığı görüp vazgeçerdim ama Spaulding'e söz geçiremedim.</t1079> <t1080>Nasıl becerdi bilmem, onu itti, bunu çekti, beni sürükleyerek bir şekilde kalabalığın arasından çıkarıp büronun önündeki merdivenlere kadar getirdi.</t1080> <t1081>Merdivende iki yönde insan akını vardı, bazıları umutla yukarı çıkıyor, diğerleri işe alınmadıkları için üzgün geri dönüyordu.</t1081> <t1082>İtişe kakışa sonunda büronun kapısına geldik.</t1082><t1083>"</t1083>

<t1084>Müşterimiz bir an için durakladı.</t1084> <t1085>Holmes "Yaşadıklarınız çok ilginç," diyerek araya girdi ve hafızasını tazelemek için biraz enfiye çekti.</t1085> <t1086>"Lütfen ilginç hikâyenize devam edin.</t1086><t1087>"</t1087>

<t1088>"Büroda, birkaç sandalye vardı, tahta bir masanın arkasında kızıl saçlı küçük bir adam oturuyordu.</t1088> <t1089>Gelen her adaya birşeyler soruyor ve sonra da herbirini sudan bahanelerle eliyordu.</t1089> <t1090>İşe kabul edilmek o kadar da kolay görünmüyordu.</t1090> <t1091>Fakat sıra bize geldiğinde bu küçük adam bana herkesten daha iyi davrandı, daha rahat konuşabilmek için kapıyı kapattı.</t1091>

<t1092>"Çırağım ‘Bay Jabez Wilson;' diye beni takdim etti, ‘Kulüpte işe girmek istiyor.</t1092><t1093>'</t1093>

<t1094>" ‘Kendisi bu işe çok uygun,' diye cevap verdi ufak adam.</t1094> <t1095>‘Her tarife tıpatıp uyuyor.</t1095> <t1096>Şimdiye kadar bu kadar güzelini gördüğümü hatırlamıyorum.</t1096><t1097>'</t1097> <t1098>Bunu söyledikten sonra bir adım geri çekildi, başını yana eğerek gözlerini saçıma dikti; utanır gibi olmuştum.</t1098> <t1099>Derken yerinden fırladı, elimi sıktı ve beni başarımdan ötürü candan kutladı.</t1099>

<t1100>" ‘Daha fazla beklemek haksızlık olur, ‘ dedi.</t1100> <t1101>‘Emin olmak için bazı şeyler yapmam gerek, bunun için lütfen kusuruma bakmayın,' diyerek iki eliyle saçıma yapışıp çekti; acıdan bağırdım.</t1101> <t1102>‘Gözleriniz yaşardı,' diyerek saçlarımı bıraktı.</t1102> <t1103>‘Gördüğüm kadarıyla her şey yolunda.</t1103> <t1104>Kusura bakmayın bayım; bu konuda dikkatli olmamız gerekiyor, çünkü daha önceden iki kez perukla, bir kez de boyayla kandırıldık.</t1104> <t1105>Neyse sizinki hakikiymiş.</t1105> <t1106>Başıma gelenlerin hepsini anlatsam aklınız durur.</t1106><t1107>'</t1107>

<t1108>Pencereye yanaştı, dışarıda bekleyenlere uygun kişinin işe alındığını var gücüyle haykırdı.</t1108> <t1109>Aşağıdan bir uğultu koptu, herkes oflayıp poflayarak farklı yönlere doğru gözden kayboldu.</t1109> <t1110>Artık ben ve patronum dışında başka kızıl saçlı kalmadı.</t1110>

<t1111>" ‘Benim adım,' dedi, ‘Duncan Ross.</t1111> <t1112>Ben de soylu velinimetimizin vakfından yararlanan bir emekliyim.</t1112> <t1113>Evli misiniz Bay Wilson?</t1113> <t1114>Çocuklarınız var mı?</t1114><t1115>'</t1115>

<t1116>"Olmadığını söyledim.</t1116>

<t1117>"Yüzü aniden asıldı.</t1117>

<t1118>" ‘Eyvaah' dedi ciddiyetle.</t1118> <t1119>‘Bu kötü.</t1119> <t1120>Bunu duyduğuma üzüldüm.</t1120> <t1121>Çünkü vakıf, özellikle kızıl saçlıları bir araya getirmek ve de onların nesilden nesile çoğalmasını sağlamak amacıyla kuruldu.</t1121> <t1122>Bekâr olmanız büyük talihsizlik.</t1122><t1123>'</t1123>

<t1124>"Bunun üzerine benim de yüzüm asıldı Bay Holmes, çünkü işi alamayacağımı sandım.</t1124> <t1125>Fakat adam birkaç dakika düşündükten sonra razı olduğunu söyledi.</t1125>

<t1126>" ‘Bir başkası olsaydı hiç acımazdım, fakat sizin gibi saçları olan biri için kuralları biraz esnetmeliyiz' dedi.</t1126> <t1127>‘Yeni işinize ne zaman başlayabilirsiniz?</t1127><t1128>'</t1128>

<t1129>" ‘E, biraz aptalca gelebilir ama zaten bir işim var,' dedim.</t1129>

<t1130>" ‘Zararı yok Bay Wilson!' dedi Vincent Spaulding.</t1130> <t1131>‘Zaten bütün gün çalışacak değilsiniz.</t1131><t1132>'</t1132>

<t1133>" ‘Hangi saatlerde çalışacağım?' diye sordum.</t1133>

<t1134>" ‘Saat ondan ikiye kadar.</t1134><t1135>'</t1135>

<t1136>"Bir rehinci en çok akşamlan çalışır Bay Holmes, özellikle de ödeme gününden önceki perşembe ve cuma akşamları.</t1136> <t1137>Bu yüzden sabahları birkaç kuruş kazanmanın bana hiçbir zararı olmayacaktı.</t1137> <t1138>Hem çırağıma güveniyordum, işleri bensiz de yürütebilirdi.</t1138>

<t1139>" ‘Bu bana çok uygun,' dedim.</t1139> <t1140>‘Peki, ya ücret?</t1140><t1141>'</t1141>

<t1142>" ‘Haftada 4 sterlin.</t1142><t1143>'</t1143>

<t1144>" ‘Ya yapılacak iş?</t1144><t1145>'</t1145>

<t1146>" ‘Tamamen göstermelik.</t1146><t1147>'</t1147>

<t1148>" ‘Tamamen göstermelik derken ne demek istiyorsunuz?</t1148><t1149>"</t1149>

<t1150>" ‘Yapacağınız bütün iş, mesai saati boyunca büroda ya da en azından binada olmak.</t1150> <t1151>Eğer dışarı çıkarsanız, işi sonsuza kadar kaybedersiniz.</t1151> <t1152>Bu konuda vasiyetnamedeki şartlar gayet açık.</t1152> <t1153>Tüm zaman zarfında bürodan çıktığınız anda şartlara uymamış olursunuz.</t1153><t1154>'</t1154>

<t1155>" ‘Kabul, topu topu günde dört saat nasıl olsa, bu yüzden dışarı çıkmayı hiç düşünmem,' dedim.</t1155>

<t1156>" ‘Hiçbir bahane kabul edilmez,' dedi Bay Duncan Ross, ‘ne hastalık, ne iş, ne de başka bir şey.</t1156> <t1157>Hep büroda olmanız gerekiyor, yoksa işi unutun.</t1157><t1158>'</t1158>

<t1159>" ‘Peki, yapılacak iş nedir?</t1159><t1160>'</t1160>

<t1161>"Britannica Ansiklopedisi'nin kopyasını çıkarmak.</t1161> <t1162>İlk cildinden başlarsınız.</t1162> <t1163>Kâğıt, kalem ve mürekkebi kendiniz getireceksiniz, biz sadece bu masayla sandalyeyi veriyoruz.</t1163> <t1164>Yarın başlayabilir misiniz?</t1164><t1165>'</t1165>

<t1166>" ‘Tabii,' diye cevap verdim.</t1166>

<t1167>" ‘O halde görüşmek üzere, Bay Jabez Wilson.</t1167> <t1168>Şansınız yaver gidip bu güzel işi aldığınız için sizi tebrik ederim.'</t1168> <t1169>Selamlayarak beni kapıya kadar geçirdi, ben de çırağımla eve döndüm.</t1169> <t1170>Şans yüzüme güldüğü için o kadar mutluydum ki ne dediğimi, ne yaptığımı bilmiyordum.</t1170> <t1171>Bütün gün bu meseleyi düşündüm ve akşam olduğunda yine keyfim kaçmıştı, çünkü bu işin içinde bir bit yeniği olabileceğini düşünmeye başladım.</t1171> <t1172>Birinin böyle bir vasiyet bırakması veya Britannica Ansiklopedisi'nin kopyasını çıkarmak gibi basit bir şey için dünyanın parasını vermelerini aklım almıyordu.</t1172> <t1173>Vincent Spaulding beni neşelendirmek için elinden geleni yaptı fakat yatma zamanı geldiğinde bu işten çekilmeyi aklıma koymuştum.</t1173>

<t1174>Ertesi sabah, farklı bir ruh haliyle uyandım ve işe bir göz atmaya karar verdim.</t1174> <t1175>Gidip bir şişe mürekkep, bir dolmakalem ve yedi sayfa kağıt alarak Pope's Court'un yolunu tuttum.</t1175>

<t1176>"İşyerine varınca doğrusu şaşkınlıkla karışık bir sevinç duydum; her şey hazır ve mükemmeldi.</t1176> <t1177>Masa benim için hazırlanmış, Bay Duncan Ross da işe gelip gelmediğimi kontrol etmek için beni bekliyordu.</t1177> <t1178>‘A' harfinden başlamamı söyledi ve beni yalnız bıraktı.</t1178> <t1179>Ama ara sıra gelip bir göz atıyor, her şeyin yolunda gidip gitmediğini kontrol ediyordu.</t1179> <t1180>Saat tam ikide beni uğurladı, yazdıklarıma iltifat etti ve ben çıktıktan sonra büronun kapısını kilitledi.</t1180>

<t1181>"Günler böyle geçti, Bay Holmes.</t1181> <t1182>Derken cumartesi günü geldi çattı, müdür haftalık ücretim olan dört sterlinimi verdi.</t1182> <t1183>Ertesi hafta da aynı şekilde paramı aldım, ondan sonraki hafta da.</t1183> <t1184>Her sabah saat onda işe başlıyor, öğleden sonra ikide ayrılıyordum.</t1184> <t1185>Zamanla Bay Duncan Ross sadece sabahları gelmeye başladı, bir süre sonra da hiç gelmez oldu.</t1185> <t1186>Buna rağmen, odayı bir an için bile olsa terk etmeye cesaret edemedim, çünkü ne zaman geleceğini bilemezdim, iş çok iyi ve bana da gayet uygun olduğu için kaybetmeyi göze alamazdım.</t1186>

<t1187>"Böylece sekiz hafta çalıştım.</t1187> <t1188>Çok geçmeden ‘B' harfine başlayacağımı umuyordum.</t1188> <t1189>Dünyanın kağıdını harcamış, yazdıklarımla neredeyse bir rafı doldurmuştum.</t1189> <t1190>Derken iş birden sona erdi.</t1190><t1191>"</t1191>

<t1192>"Sona mı erdi?</t1192><t1193>"</t1193>

<t1194>"Evet efendim.</t1194> <t1195>Hem de bu sabah.</t1195> <t1196>Her zamanki gibi saat onda işe gittim ama kapı kapalıydı; kilitlemişlerdi.</t1196> <t1197>Üzerine astıkları bir kartona da bazı şeyler yazmışlardı.</t1197> <t1198>İşte burada, kendiniz okuyun.</t1198><t1199>"</t1199>

<t1200>Bir dosya kâğıdı büyüklüğünde beyaz bir karton parçası uzattı.</t1200> <t1201>Üzerinde şöyle yazıyordu:</t1201>



<t1202>KIZIL SAÇLILAR KULÜBÜ KAPANDI - 9 EKİM 1890</t1202>



<t1203>Sherlock Holmes'la ben bu kısa haberi ve arkasındaki üzgün yüzü inceledik.</t1203> <t1204>Fakat meselenin komik tarafı o kadar ağır bastı ki dayanamayıp kahkahalarla gülmeye başladık.</t1204>

<t1205>"Bunda hiç de gülünecek bir şey yok," diye bağırdı müşteri, kızıl saçlarının diplerine kadar kızararak.</t1205> <t1206>"Bana gülmekten başka yapabileceğiniz bir şey yoksa gideyim daha iyi.</t1206><t1207>"</t1207>

<t1208>"Hayır, hayır," diye atıldı Holmes, adamı henüz kalktığı sandalyeye tekrar oturtarak.</t1208> <t1209>"Bu vakayı hayatta kaçırmam.</t1209> <t1210>O kadar ilginç ki.</t1210> <t1211>Darılmayın ama hikâyenizin komik bir tarafı da var.</t1211> <t1212>Kapıda bu yazıyı görünce ne yaptığınız, söyler misiniz.</t1212><t1213>"</t1213>

<t1214>"Çok şaşırdım beyefendi.</t1214> <t1215>Ne yapacağımı bilemiyordum.</t1215> <t1216>Sonra çevredeki bürolara uğrayarak sordum, ama kimsenin bir şeyden haberi yoktu.</t1216> <t1217>Sonunda, giriş katında muhasebecilik yapan bina sahibini buldum ve Kızıl Saçlılar Kulübü'ne ne olduğunu sordum.</t1217> <t1218>Böyle bir kulübü hiç duymadığını söyledi.</t1218> <t1219>Ardından ona Bay Duncan Ross'un kim olduğunu sordum.</t1219> <t1220>Bu ismi ilk defa duyuyormuş.</t1220>

<t1221>" ‘Yani,' dedim, ‘4 numaradaki kiracı.</t1221><t1222>'</t1222>

<t1223>" ‘Kim? Kızıl saçlı adam mı?</t1223><t1224>'</t1224>

<t1225>" ‘Evet, o.</t1225><t1226>'</t1226>

<t1227>" ‘Haa, onun adı William Morris'tir,' dedi.</t1227> <t1228>‘Kendisi avukattır.</t1228> <t1229>Burayı kendi yerine geçene kadar geçici bir büro olarak kullanıyordu.</t1229> <t1230>Dün taşındı.</t1230><t1231>'</t1231>

<t1232>" ‘Onu nerede bulabilirim?</t1232><t1233>'</t1233>

<t1234>" ‘Yeni bürosunda.</t1234> <t1235>Bana adresi vermişti.</t1235> <t1236>Evet, King Edward Sokağı 17 Numara,St.</t1236> <t1237>Paul civarı.</t1237><t1238>'</t1238>

<t1239>" ‘Hemen yola koyuldum Bay Holmes, fakat adrese gittiğimde suni diz kapağı imal eden bir atölye çıktı karşıma.</t1239> <t1240>Kimse de William Morris veya Duncan Ross adında birini tanımıyordu.</t1240><t1241>"</t1241>

<t1242>"Peki, ondan sonra ne yaptınız?</t1242><t1243>"</t1243>

<t1244>"Saxe-Coburg Meydanı'ndaki evime döndüm ve çırağımın fikrini sordum.</t1244> <t1245>O da işin içinden çıkamadı.</t1245> <t1246>Sadece beklememi önerdi; postayla haber gelebilirdi.</t1246> <t1247>Ama bu benim için yeterli değildi Bay Holmes.</t1247> <t1248>Böyle bir işi durup dururken kaybetmek istemiyordum.</t1248> <t1249>Zor durumdaki insanlara tavsiyede bulunduğunuzu önceden duymuş olduğumdan doğruca size geldim.</t1249><t1250>"</t1250>

<t1251>"Çok da iyi ettiniz," dedi Holmes.</t1251> <t1252>"Başınızdan geçenler son derece ilginç.</t1252> <t1253>Bu vakayla seve seve ilgileneceğim.</t1253> <t1254>Anlattıklarınızdan çıkarabildiğim kadarıyla, göründüğünden daha ciddi bir durumla karşı karşıya olabiliriz.</t1254><t1255>"</t1255>

<t1256>"Hem de çok ciddi!" dedi Bay Jabez Wilson.</t1256> <t1257>"Çünkü haftada dört sterlin kaybediyorum.</t1257><t1258>"</t1258>

<t1259>"Sizin kişisel olarak," diye söze girdi Holmes, "bu garip kulüpten zarar gördüğünüzü hiç sanmıyorum.</t1259> <t1260>Aksine, bugüne kadar yaklâşık 30 sterlin kazanmışsınız, üstüne üstlük ‘A' harfiyle başlayan konularda bir sürü bilginiz oldu.</t1260> <t1261>Aslında hiçbir kaybınız olmamış!</t1261><t1262>"</t1262>

<t1263>"Hayır bayım.</t1263> <t1264>Öyle değil.</t1264> <t1265>Bilmek istediğim, bu heriflerin kim oldukları ve eğer bu bir şakaysa benimle neden böyle oynadıklarıdır.</t1265> <t1266>Zira bu şaka onlara şimdiye kadar otuz iki sterline mal oldu.</t1266><t1267>"</t1267>

<t1268>"Bazı noktaları açıklığa kavuşturmamız gerekiyor.</t1268> <t1269>İlk olarak size şunu sormak istiyorum Bay Wilson: Şu ilk gazete ilanını size gösteren çırağınız ne zamandır sizinle birlikte çalışıyor?</t1269><t1270>"</t1270>

<t1271>"O zamanlar yanıma gireli bir ay olmuştu.</t1271><t1272>"</t1272>

<t1273>"Sizi nasıl gelip buldu?</t1273><t1274>"</t1274>

<t1275>"İlan vermiştim.</t1275><t1276>"</t1276>

<t1277>"Tek başvuran o muydu?</t1277><t1278>"</t1278>

<t1279>"Hayır, bir düzine aday vardı.</t1279><t1280>"</t1280>

<t1281>"Neden onu seçtiniz?</t1281><t1282>"</t1282>

<t1283>"Çünkü becerikliydi ve ucuza çalışmaya razıydı.</t1283><t1284>"</t1284>

<t1285>"Tam olarak söylersek, yarım maaşa.</t1285><t1286>"</t1286>

<t1287>"Evet.</t1287>

<t1288>"Bize Vincent Spaulding'i tarif eder misiniz?</t1288><t1289>"</t1289>

<t1290>"Kısa boylu, sağlam yapılı, hareketli biri.</t1290> <t1291>En az otuz yaşlarında olmasına rağmen yüzünde hiç tüy yok.</t1291> <t1292>Alnında ise beyaz bir leke var asit yanığı gibi bir şey.</t1292><t1293>"</t1293>

<t1294>Holmes heyecan içinde oturduğu yerden doğruldu.</t1294> <t1295>"Tam tahmin ettiğim gibi," dedi.</t1295> <t1296>"Kulaklarında küpe deliği var mıydı?</t1296><t1297>"</t1297>

<t1298>"Evet, efendim.</t1298> <t1299>Gençken bir çingene kulağına küpe deliği açmış.</t1299><t1300>"</t1300>

<t1301>"Hmm," dedi Holmes düşünceli bir halde sandalyesine tekrar gömülerek.</t1301> <t1302>"Hâlâ sizinle mi?</t1302><t1303>"</t1303>

<t1304>"Evet, efendim.</t1304> <t1305>Hatta onu bıraktım da geldim.</t1305><t1306>"</t1306>

<t1307>"Siz yokken işleriniz yürüyor mu?</t1307><t1308>"</t1308>

<t1309>"Hiç şikayetim olmadı efendim.</t1309> <t1310>Sabahları pek iş olmaz zaten.</t1310><t1311>"</t1311>

<t1312>"Bu kadarı yeterli Bay Wilson.</t1312> <t1313>Bir-iki güne kalmaz, size haber veririm.</t1313> <t1314>Bugün cumartesi, sanırım pazartesiye kadar bu bilmeceyi çözeriz.</t1314><t1315>"</t1315>

<t1316>"Ee, Watson," dedi Holmes, misafirimiz gittikten sonra.</t1316> <t1317>"Ne diyorsun sen bu işe?</t1317><t1318>"</t1318>

<t1319>"Hiçbir şey," diye cevap verdim dürüstçe.</t1319> <t1320>"Çok esrarlı bir iş.</t1320><t1321>"</t1321>

<t1322>"Genelde," dedi Holmes, "bir şey ne kadar garip görünüyorsa, o denli az gizemlidir.</t1322> <t1323>Nasıl ki sıradan bir yüzü tarif etmekle çıkarmak zorsa, hergünkü sıradan meseleleri de kafa yorarak çözmek o kadar zordur.</t1323> <t1324>Ama bu meselede daha hızlı davranmalıyım.</t1324><t1325>"</t1325>

<t1326>"Peki,ne yapmayı düşünüyorsun?" diye sordum.</t1326>

<t1327>"Pipo içmeyi," diye cevap verdi.</t1327> <t1328>"Bu, en az üç pipoluk bir problem.</t1328> <t1329>Senden ricam, elli dakika boyunca ağzını açmaman."</t1329> <t1330>Ayaklarını sandalyeden çekti, ince dizlerini şahin gagasını andıran burnuna yaklaştırdı ve gözlerini kapatarak orada öylece oturdu.</t1330> <t1331>Ağzındaki siyah piposu garip bir kuşun gagası gibi duruyordu.</t1331> <t1332>Bir süre sonra, uyuyakaldığını düşünmeye başlamıştım ki birden sandalyesinden fırladı; kesin bir karara varmış gibiydi.</t1332> <t1333>Piposunu şöminenin üstüne koyarak konuşmaya başladı:</t1333>

<t1334>"Bugün öğleden sonra St.</t1334> <t1335>James Salonu'nda Sarasate'nin konseri var .</t1335> <t1336>Ne dersin Watson?</t1336> <t1337>Hastaların senin yakanı bir-iki saatliğine bırakır mı dersin?</t1337><t1338>"</t1338>

<t1339>"Bugün yapacak bir şeyim yok.</t1339> <t1340>İşim hiçbir zaman fazla vaktimi almıyor zaten.</t1340><t1341>"</t1341>

<t1342>"O halde şapkanı alıp benimle gel.</t1342> <t1343>Önce şehir merkezine gideceğim, yolda öğlen yemeği yiyebiliriz.</t1343> <t1344>Bugünkü programda Alman müziği var, bunu İtalyan veya Fransız müziğine tercih ettiğimi bilirsin.</t1344> <t1345>O müziği dinlerken, insan içine kapanıveriyor, benim de şu sırada buna ihtiyacım var.</t1345> <t1346>Gidelim!</t1346><t1347>"</t1347>

<t1348>Metro ile Aldersgate'e kadar gittik; oradan kısa bir yürüyüşle, bu sabah dinlediğimiz garip hikâyenin geçtiği Saxe-Coburg Meydanı'na vardık.</t1348> <t1349>Burası pis ve berbat bir meydandı.</t1349> <t1350>Dört sıra halinde uzanan iki katlı kiremit evler biraz çimen, biraz da solmuş defne çalılarından oluşan bir alana bakıyordu.</t1350> <t1351>Yine de bütün bunlar dumanlı ve kirli atmosferi ortadan kaldırmıyordu.</t1351> <t1352>Köşedeki evin üzerinde, kahverengi bir tabela üzerine beyaz harflerle "Jabez Wilson" yazılıydı, böylece evin, kızıl saçlı müşterimizin işlerini yürüttüğü yer olduğunu anladık.</t1352>

<t1353>Sherlock Holmes, evin önünde durdu, başını yana eğerek uzun uzun baktı; çatık kaşlarının altındaki gözleri pırıl pırıl parlıyordu.</t1353> <t1354>Sonra yavaşça sokağın yukarısına yürüdü ve gerisin geri köşeye geldi.</t1354> <t1355>Evleri dikkatlice süzdü.</t1355> <t1356>Sonunda rehinci dükkânının bulunduğu evin önüne geldi, bastonuyla kaldırıma iki-üç kez sertçe vurduktan sonra kapıyı çaldı.</t1356> <t1357>Kapı hemen açıldı, sinekkaydı tıraş olmuş, parlak görünüşlü, genç bir adam dostumu içeri buyur etti.</t1357> <t1358>"Teşekkür ederim," dedi Holmes.</t1358> <t1359>"Sadece buradan sahile nasıl gidileceğini soracaktım.</t1359><t1360>"</t1360>

<t1361>"Sağdan üçüncü sokağa sapın, sonra soldan dördüncü sokaktan girin," diye cevap veren çırak pat diye kapıyı kapayıverdi.</t1361>

<t1362>"Çok uyanık bir oğlan," dedi Holmes, oradan ayrılırken.</t1362> <t1363>"Bana kalırsa, Londra'nın en uyanık dördüncü genciyle karşı karşıyayız; hatta üçüncü bile olabilir.</t1363> <t1364>Ama hakkında çok şey öğrendim bile.</t1364><t1365>"</t1365>

<t1366>"Anlaşılan," dedim, "Bay Wilson'in çırağının, bu Kızıl Saçlılar Kulübü meselesinde oynadığı rol yabana atılmayacak cinsten.</t1366> <t1367>Kesin onun yüzünü görmek amacıyla kendisine adres sordun.</t1367><t1368>"</t1368>

<t1369>"Yüzünü görmek için değil.</t1369><t1370>"</t1370>

<t1371>"Neyi o zaman?</t1371><t1372>"</t1372>

<t1373>"Pantolonunun dizlerini.</t1373><t1374>"</t1374>

<t1375>"Peki ne gördün?</t1375><t1376>"</t1376>

<t1377>"Beklediğim şeyi.</t1377><t1378>"</t1378>

<t1379>"Bastonla kaldırıma neden vurdun?</t1379><t1380>"</t1380>

<t1381>"Bak azizim, şimdi gözlem zamanı, gevezelik zamanı değil.</t1381> <t1382>Düşman hatlarında casusluk yapmak gibi bir şey bu.</t1382> <t1383>Saxe-Coburg Meydanı hakkında bazı şeyler öğrendik.</t1383> <t1384>Şimdi arka sokakları keşfedelim.</t1384><t1385>"</t1385>

<t1386>Saxe-Coburg Meydanı'ndan köşeyi döndükten sonra karşılaştığımız görüntü, bir resmin ön yüzüyle arka yüzü arasındaki fark kadar dikkat çekiciydi.</t1386> <t1387>Şehir merkezinin trafiğini kuzeye ve batıya bağlayan ana caddelerden birinin üzerindeydik şimdi.</t1387> <t1388>Çevredeki ticaret merkezleri, gelip gideniyle sürekli bir hareket halindeydi ve kaldırımlar, koşuşturan yayaların ayak izlerinden kapkara olmuştu.</t1388> <t1389>Gösterişli dükkânların oluşturduğu sıraya ve büyük iş hanlarına bakarak bunların arka tarafına düşen sokağın, demin ayrıldığımız solgun ve hareketsiz yer olduğuna inanmak güçtü.</t1389>

<t1390>"Dur bakaylım," dedi Holmes, köşede durup boylu boyunca caddeye bakarak, "buradaki binaların sırasını hafızama yerleştirmek istiyorum.</t1390> <t1391>Londra'yı iyi tanımak benim için bir tutku.</t1391> <t1392>Şuradaki tütüncü, Mortimer'in yeri, sonra küçük gazeteci, şu da City&Suburban Bankası'nın Coburg şubesi, ardından vejetaryen restoranı geliyor ve şuradaki de McFarlane'in fayton yapım atölyesi.</t1392> <t1393>Ondan sonra da öteki blok başlıyor.</t1393> <t1394>Şimdi doktor, görevimizi tamamladığımıza göre keyfimize bakalım.</t1394> <t1395>Bir sandviç ve bir fincan kahve, sonra da kemanların tatlı, zarif ve uyumlu dünyasına.</t1395> <t1396>Orada, bizi bilmeceleriyle rahatsız edecek kızıl saçlı müşteriler olmayacak.</t1396><t1397>"</t1397>

<t1398>Dostum müziğe bayılırdı; sadece yetenekli bir çalgıcı değil, aynı zamanda yabana atılmayacak bir bestecidi.</t1398> <t1399>Bütün öğleden sonra konser salonunda taburesinde oturup sonsuz bir mutluluğa gömüldü; o sırada zayıf parmaklarını müziğin temposuna göre sallayarak, hafifçe gülümseyen yüzü, rahat, hülyalı bakışlarıyla kendini müziğe verdi.</t1399> <t1400>Acımasızca canileri avlayan, keskin zekâlı, iz koklamakta eşi benzeri olmayan Holmes'tan eser yoktu.</t1400> <t1401>Benzersiz karakterinin bu ikili tabiatı zaman zaman birbirinin yerini alarak baskın çıkıyordu.</t1401> <t1402>Arada sırada ortaya çıkan şiirsel ve düşünceli ruh halini, aşırı zekası ve kurnazlığına bir tepki oluşturduğunu düşünmüşümdür .</t1402> <t1403>Tabiatındaki bu değişiklikler, aşırı bezginlikle yitik enerji arasında gidip gelmesine yol açıyordu.</t1403> <t1404>Bazen günlerce koltuğunda oturup kitaplarına daldığı anlarda,eline kemanını alıp harikalat yaratırdı.</t1404> <t1405>Derken içindeki av tutkusu uyandığında o parlak zekâsı çağrışım yeteneğini doruğa çıkarırdı; yöntemlerini bilmeyen insanlar hayrete düşer, karşılarında yabancı bir dünyadan gelmiş bir insan var sanırlardı.</t1405> <t1406>O gün öğleden sonra dostumu St.</t1406> <t1407>James Salonu'nda müziğe dalmış halde gördüğümde, izini sürdüğü insanların sonunun hiç de iyi olmayacağını hissettim.</t1407>

<t1408>"Herhalde artık eve gitmek istersin doktor," dedi dışarı çıktığımızda.</t1408>

<t1409>"Evet, iyi olur.</t1409><t1410>"</t1410>

<t1411>"Benim birkaç saatlik bir işim var.</t1411> <t1412>Şu Coburg Meydanı'ndaki mesele çok ciddi.</t1412><t1413>"</t1413>

<t1414>"Neden ki?"</t1414>

<t1415>"Büyük bir suçun işlenmesine ramak kaldı.</t1415> <t1416>Zamanında engel olabileceğimize inanıyorum.</t1416> <t1417>Ama bugünün cumartesi olması işleri biraz karışıyor.</t1417> <t1418>Bu gece senin yardımına ihtiyacım olacak.</t1418><t1419>"</t1419>

<t1420>"Saat kaçta?"</t1420>

<t1421>"Onda gel yeter.</t1421><t1422>"</t1422>

<t1423>"Saat onda Baker Sokağı'nda olacağım.</t1423><t1424>"</t1424>

<t1425>"Çok güzel.</t1425> <t1426>Bir şey daha var doktor, bu iş biraz tehlikeli, o yüzden ne olur ne olmaz, sen tabancanı da yanına al."</t1426> <t1427>Eliyle selam verdi ve topukları üzerinde dönerek kalabalığın içinde gözden kayboldu.</t1427>

<t1428>Başkalarından daha çok aptal olduğumu sanmıyorum aslında, ama ne zaman Sherlock Holmes'la birlikte bir işe kalkışsam kendimi yeteneksiz hissetmişimdir.</t1428> <t1429>Bu davada da aynısı oldu; onun duyduklarını ben de duymuştum, gördüklerini ben de görmüştüm, ama sözlerinden anladığım kadarıyla, o sadece olanları değil, olacakları da görmüştü.</t1429> <t1430>Oysa benim gözümde bütün mesele karmâşıklığını ve garipliğini hâlâ koruyordu.</t1430> <t1431>Kensington'daki evime giderken, yolda, her şeyi ta en başından bir kez daha aklımdan geçirdim: kızıl saçlı ansiklopedi kopyacısının anlattığı sıradışı hikâyeyi, Saxe-Coburg Meydanı'ndaki ziyaretimizi ve Holmes yanımdan ayrılırken söylediği şüpheli sözleri.</t1431> <t1432>Gece buluşmak da neyin nesiydi; neden silahımı yanıma almam gerekiyordu?</t1432> <t1433>Nereye gidecektik; ne yapacaktık?</t1433> <t1434>Holmes beni uyarmıştı, şu bizim sinekkaydı tıraşlı rehincinin çırağını yabana atmamak gerekiyordu; herifin bu işte bir parmağı olabilirdi.</t1434> <t1435>Kendi kendime olayları çözmeye çalıştım ama sonunda umutsuzluk içinde vazgeçip bir kenara bıraktım.</t1435> <t1436>Nasılsa gece çok şeye gebeydi.</t1436>

<t1437>Evden çıktığımda dokuzu çeyrek geçiyordu.</t1437> <t1438>Parkı hızla geçerek Oxford Sokağı üzerinden Baker Sokağı'na geldim.</t1438> <t1439>Kapıda iki fayton duruyordu.</t1439> <t1440>İçeri girdiğimde, yukarıdan seslerin geldiğini fark ettim.</t1440> <t1441>Odaya daldığımda, Holmes'u iki adamla hararetli hararetli konuşurken buldum.</t1441> <t1442>Adamlardan birini tanıyordum: polis memuru Peter Jones.</t1442> <t1443>Diğer adam ise uzun boylu, zayıf ve üzgün yüzlü biriydi; elinde parlak bir şapka, üstünde de önemli kişilere özgü gösterişli bir redingot vardı.</t1443>

<t1444>"İşte! Takım tamamlandı," dedi Holmes, çift düğmeli kısa gemici ceketini ilikleyip askından ağır av kırbacını çekip aldı.</t1444> <t1445>"Sanırım Scotland Yard'dan Bay Jones'u tanıyorsundur Watson.</t1445> <t1446>Seni Bay Merryweather'la tanıştırayım.</t1446> <t1447>Kendisi bu geceki macerada bizimle birlikte olacak.</t1447><t1448>"</t1448>

<t1449>"Gördüğünüz gibi, yine çifter çifter ava çıkıyoruz doktor," dedi Jones; mantıklı konuşmaya bayılırdı.</t1449> <t1450>"Dostumuz avdan çok iyi anlar.</t1450> <t1451>Tek ihtiyacı, yaşlı bir köpeğin ona yol göstermesidir.</t1451><t1452>"</t1452>

<t1453>"Umarım bir yaban kazıyla yetinmek zorunda kalmayız," diye araya girdi Bay Merryweather karamsarca.</t1453>

<t1454>"Bay Holmes'a güvenebilirsiniz bayım," dedi polis memuru gururla.</t1454> <t1455>"Gerçi, biraz fazla teorik ve fantastik yöntemleri vardır ama aslında kendisi doğuştan dedektiftir.</t1455> <t1456>Sholto cinayeti ve Agra Hazineleri macerasında olduğu gibi, resmi kaynaklardan daha doğru tahminlerde bulunduğu olmuştur bir iki kez.</t1456><t1457>"</t1457>

<t1458>"Siz böyle diyorsanız Bay Jones, mesele yok," dedi yabancı saygıyla.</t1458> <t1459>"Yine de itiraf etmeliyim ki briçi özledim.</t1459> <t1460>Yirmi yedi yıldır ilk kez bir cumartesi gecesini briç oynamadan geçiriyorum.</t1460><t1461>"</t1461>

<t1462>"Bana kalırsa," dedi Sherlock Holmes, "şimdiye kadarki en büyük bahsinizi bu gece oynayacaksınız; hem de en heyecanlı bir partide.</t1462> <t1463>Sizin için Bay Merryweather, bahis konusu olan 30.</t1463> <t1464>000 sterlin; sizin içinse Jones, istediğiniz adamın elinize düşmesi.</t1464><t1465>"</t1465>

<t1466>"John Clay bir katil, hırsız, soyguncu ve sahtekâr.</t1466> <t1467>Kendisi henüz genç bir adam, Bay Merryweather, ama mesleğinin zirvesinde.</t1467> <t1468>Emin olun, kelepçelerimi Londra'nın bütün suçlularının yerine en çok onun bileklerinde görmek isterdim.</t1468> <t1469>Çok ilginç bir adam şu John Clay.</t1469> <t1470>Büyük babası bir kraliyet düküymüş ve kendisi de Eton ve Oxford'da okumuş.</t1470> <t1471>Zekâsı da parmakları kadar işlek; hangi taşı kaldırsak altından o çıkıyor ama bugüne kadar bir türlü yakalayamadık.</t1471> <t1472>Bir bakıyorsunuz, bu hafta İskoçya'da bir soygun düzenliyor, derken ertesi hafta Cornwall'da bir yetimhane açmak için para topluyor.</t1472> <t1473>Yıllardır izini sürüyorum ama şimdiye kadar yüzünü bir kez bile göremedim.</t1473><t1474>"</t1474>

<t1475>"Bu gece sizi onunla tanıştırmaktan zevk duyacağım," dedi Holmes.</t1475> <t1476>"Ben de birkaç kez John Clay'le karşılaştım ve mesleğinin zirvesinde olduğu konusunda size katılıyorum.</t1476> <t1477>Bu arada saat onu geçiyor; yola çıkalım.</t1477> <t1478>Siz ikiniz ilk faytonu alın, Watson'la ben ikinci arabayla sizi takip ederiz.</t1478><t1479>"</t1479>

<t1480>Sherlock Holmes uzun yolculuk boyunca pek konuşmadı.</t1480> <t1481>Arabanın koltuğuna yaslanıp o gün öğleden sonra dinlediği bir melodiyi mırıldanmaktaydı.</t1481> <t1482>Gazla aydınlatılan parke yollarda sarsılarak, sonu gelmeyen dönemeçli sokaklardan geçtikten sonra, nihayet Farrington Sokağı'na ulaştık.</t1482>

<t1483>"Bilmecenin çözümüne çok yaklaştık," diye konuşmaya başladı dostum.</t1483> <t1484>"Şu Merryweather, banka müdürüdür ve bu meseleyle bizzat ilgileniyor.</t1484> <t1485>Jones'u da yanımıza almanın iyi olacağını düşündüm.</t1485> <t1486>İşinde tam bir ahmak olmasına rağmen aslında fena adam değildir.</t1486> <t1487>Tek bir iyi tarafı var; o da birine kancayı taktı mı bir aslan kadar cesur ve bir keçi kadar inatçı olması.</t1487> <t1488>İşte geldik, bizi bekliyorlar.</t1488><t1489>"</t1489>

<t1490>Sabah dolaştığımız kalabalık sokağa gelmiştik.</t1490> <t1491>Arabalardan indikten sonra, Bay Merryweather'ın önderliğinde dar bir yoldan geçtik, binanın yan kapısını vardık.</t1491> <t1492>Kapıyı açtığında, ucunda büyük demir bir kapının daha bulunduğu, küçük bir koridor çıktı karşımıza.</t1492> <t1493>Bu kapıyı da açtık, dolambaçlı ve taştan bir merdivenden indik, karşmıza ikinci bir demir kapı çıktı.</t1493> <t1494>Bay Merryweather durdu, bir fener yaktı; sonra da bizi, toprak kokan, karanlık bir geçitten yürüttü; üçüncü kapıyı açtı, her tarafta birbirine sımsıkı bağlanmış kafesli sandıkların bulunduğu koca bir mahzene girdik.</t1494>

<t1495>"Yukarıda bir şey yok," dedi Holmes feneri yukarı kaldırıp çevresine bakarken.</t1495> <t1496>"Aşağıda da bir şey yok," dedi Bay Merryweather, bastonuyla, zemine döşenmiş taşlara vurarak.</t1496> <t1497>Birden şaşkın şaşkın yere eğildi, "Vay canına, çıkan sese bakılırsa aşağısı boş gibi!" dedi.</t1497>

<t1498>"Lütfen, biraz daha sessiz olun!" dedi Holmes sert bir şekilde.</t1498> <t1499>"Şimdiden bu araştırmanın başarısını tehlikeye soktunuz.</t1499> <t1500>Şu sandıklardan birinin üstüne oturup işimize burnunuzu sokmamanızı rica ediyorum.</t1500><t1501>"</t1501>

<t1502>Bay Merryweather, yüzünde kırgın bir ifadeyle sandıklardan birinin üstüne tünedi.</t1502> <t1503>Holmes ise diz çöktü, bir elinde fener, diğerinde büyüteç, taşların arasındaki çatlakları incelemeye başladı.</t1503> <t1504>Birkaç saniye sonra ayaklarının üzerinde doğruldu ve büyütecini cebine koydu.</t1504>

<t1505>"En azından bir saat vaktimiz var," diye konuşmaya başladı, "çünkü rehinci, rahat yatağına girmeden harekete geçmezler.</t1505> <t1506>Sonra da hiç zaman kaybetmeden işe girişecekler, işlerini ne kadar kısa sürede bitirirlerse, kaçmak için de o kadar çok vakitleri olacak.</t1506> <t1507>Şu anda doktor, tahmin edebileceğin gibi, Londra'nın en büyük bankalarından birinin mahzenindeyiz.</t1507> <t1508>Bay Merryweather genel müdür ve sana Londra'nın büyük hırsızlarının bu mahzenle neden bu kadar ilgilendiklerini açıklayacaktır.</t1508><t1509>"</t1509>

<t1510>"Fransız altınımız yüzünden," diye fısıldadı müdür.</t1510> <t1511>"Soygun teşebbüsleri olabileceği konusunda birkaç kez uyarılmıştık zaten.</t1511><t1512>"</t1512>

<t1513>"Fransız altını mı?</t1513><t1514>"</t1514>

<t1515>"Evet.</t1515> <t1516>Birkaç ay önce sermayemizi güçlendirmek için Fransa Bankası'ndan 30.</t1516> <t1517>000 Napolyon altını borç almıştık..</t1517> <t1518>İnsanlar, henüz paraları çıkarmadığımızı ve hâlâ mahzende sakladığımızı duydular.</t1518> <t1519>Şu an üstünde oturduğum sandığın içinde, kurşun bölmeler de 2000 Napolyon altını var.</t1519> <t1520>Şu anki altın rezervimiz normalde tek bir şubede saklanamayacak kadar çok.</t1520> <t1521>Bu yüzden banka müdürleri bu konuda endişeli.</t1521><t1522>"</t1522>

<t1523>"Çok da haklı oldukları ortaya çıkmış durumda," diye fikrini belirtti Holmes.</t1523> <t1524>"Artık küçük planımızı uygulamaya geçirmenin zamanı geldi.</t1524> <t1525>Bir saat içinde kesin sonuca ulaşacağımızı umuyorum.</t1525> <t1526>Bu arada, Bay Merryweather, feneri söndürüverin.</t1526><t1527>"</t1527>

<t1528>"Karanlıkta mı kalacağız yani?</t1528><t1529>"</t1529>

<t1530>"Korkarım öyle!</t1530> <t1531>Yanımda bir deste oyun kâğıdı getirmiştim.</t1531> <t1532>Dört kişi olduğumuza göre kâğıt oynayabiliriz diye düşünmüştüm, ama rakibimiz hazırlıklarını tamamlamış.</t1532> <t1533>Onun için ışık yakarak riske giremeyiz.</t1533> <t1534>her şeyden önce pozisyonlarımızı kararlaştırmalıyız.</t1534> <t1535>Bunlar gözü pek adamlardır ve biz her ne kadar onlara nazaran avantajlı durumda olsak da dikkat etmezsek bu işten zararlı çıkabiliriz.</t1535> <t1536>Ben şu sandığın arkasına saklanayım, siz de şuradakilerin.</t1536> <t1537>Ben üstlerine ışık tuttuğum anda hücuma geçeriz.</t1537> <t1538>Watson, eğer ateş edecek olurlarsa, hiç düşünmeden vur onları.</t1538><t1539>"</t1539>

<t1540>Tabancamı atışa hazır durumda tahta sandığın üzerine koydum, kendim de sandığın arkasına gizlendim.</t1540> <t1541>Holmes feneri söndürüp bizi zifiri karanlıkta bıraktı.</t1541> <t1542>Daha önce böylesi bir karanlığı hiç görmemiştim.</t1542> <t1543>Sadece kızmış metal kokusu her an için yanmaya hazır lambanın varlığını kanıtlıyordu.</t1543> <t1544>Sinirlerim beklemekten gerilmişti, mahzenin üzerimize birdenbire çöken karanlık, soğuk ve nemli havasında bunaltıcı ve uğursuz bir şey varmış gibiydi.</t1544>

<t1545>"Tek bir kaçış yolları var," diye fısıldadı Holmes.</t1545> <t1546>"O da evin arkasından Saxe-Coburg Meydanı'na çıkmak.</t1546> <t1547>Umarım sizden rica ettiğim şeyleri yerine getirmişsindir, Jones?</t1547><t1548>"</t1548>

<t1549>"Ön kapıda bir müfettiş ve iki polis memuru nöbette bekliyor.</t1549><t1550>"</t1550>

<t1551>"O zaman tüm çıkış yollarını kapattık demektir.</t1551> <t1552>Şimdi sessizce bekleyelim.</t1552><t1553>"</t1553>

<t1554>Zaman nasıl da geçmek bilmiyordu.</t1554> <t1555>Sadece bir saat on beş dakika geçmişti, ama bana, sanki gece bitmiş ve şafak sökmeye başlamış gibi gelmişti.</t1555> <t1556>Kıpırdanmaktan korktuğum için bacaklarım yorgunluktan kaskatı kesilmişti.</t1556> <t1557>Sinirlerim o kadar gerilmiş ve kulaklarım o kadar keskinleşmişti ki, sadece yanımdakinin hafif nefes alışlarını duymakla kalmıyor, iri cüsseli Jones ‘un hırıltısını, banka müdürünün iniltisinden ayırt bile edebiliyordum.</t1557> <t1558>Önümdeki sandığın üzerinden baktığımda döşemeyi görüyordum.</t1558> <t1559>Derken odada bir ışık fark ettim.</t1559>

<t1560>İlk başta döşemenin taşına yansıyan parlak bir leke şeklindeydi, sonra gittikçe uzayarak sarı bir çizgi haline geldi.</t1560> <t1561>O anda döşemenin taşları usulca yarıldı ve aralarından bir el çıkıverdi.</t1561> <t1562>Işığın aydınlattığı döşemeye parmaklarıyla dokunan, kadın elini andıran beyazlıkta bir eldi bu.</t1562> <t1563>Bir dakika, belki bir dakikadan da fazla bir süre çarpık parmaklarıyla eli dışarı uzanıverdi.</t1563> <t1564>Sonra ortaya çıktığı gibi hızla gözden kayboldu.</t1564> <t1565>Taşların arasından sızan donuk ışığın dışında yine karanlığa gömülmüştük.</t1565> <t1566>Fakat çok geçmeden, beyaz taşlardan biri, gıcırtılı bir sesle yana doğru kaydırıldı; dört köşeli bir delik ortaya çıktı ve bu delikten bir fener ışığı sızmaya başladı.</t1566> <t1567>Aradaki boşluktan, küstah bakışlı, genç bir erkek yüzü çıktı ve çevresine dikkatle baktıktan sonra kendini yukarı çekti.</t1567> <t1568>Deliğin her iki tarafından önce birer el, sonra omuzlar, kalça ve dizler göründü.</t1568> <t1569>Adam hemen deliğin başında durarak bir eliyle aşağıdan yardımcısını çekti çıkardı; o da kendi gibi esnek ve kısa boyluydu, soluk bir yüzü ve kıpkızıl saçları vardı.</t1569>

<t1570>"Herşey yolunda," diye fısıldadı.</t1570> <t1571>"Keskiyle torbaları getirdin değil mi?</t1571> <t1572>Allah kahretsin! Atla Archie, atla; kaç; ben burada idare ederim.</t1572><t1573>"</t1573>

<t1574>Sherlock Holmes daha önce fırlamış ve adamı yakasından tutmuştu.</t1574> <t1575>Diğeri delikten kayboldu, Yırtılan kıyafetin sesini duydum; herifin ceketinin ucu yırtılarak Jones'un elinde kalmıştı.</t1575> <t1576>Işık adamın tabanca tutan elini aydınlattı ama o anda Holmes'ün av kırbacı adamın bileğinde şakladı ve tabanca yere düştü.</t1576>

<t1577>"Artık çok geç, John Clay," dedi Holmes cesurca.</t1577> <t1578>"Hiç şansın yok.</t1578><t1579>"</t1579>

<t1580>"Görüyorum," diye cevap verdi adam tam bir kayıtsızlık içinde.</t1580> <t1581>"Ama anladığım kadarıyla arkadaşım yakayı kurtarmış.</t1581> <t1582>Kaçarken ceketini size hatıra bıraktı galiba.</t1582><t1583>"</t1583>

<t1584>"Onu kapıda üç kişi bekliyor.</t1584><t1585>" dedi Holmes.</t1585>

<t1586>"Vay canına! her şeyi çok iyi ayarlamış olduğunuz açıkça görülüyor.</t1586> <t1587>Sizi tebrik etmeliyim.</t1587><t1588>"</t1588>

<t1589>"Ben de sizi," diye cevap verdi Holmes.</t1589> <t1590>"Kızıl saç fikriniz alışılmadık ve etkiliydi.</t1590><t1591>"</t1591>

<t1592>"Az sonra suç ortağını görürsün," dedi Jones.</t1592> <t1593>"Kodese girmek için sabırsızlanıyor.</t1593> <t1594>Ellerini uzat da bileziklerini takayım.</t1594><t1595>"</t1595>

<t1596>"Şu kirli ellerinizi üstüme sürmemenizi rica edeceğim," dedi adam, kelepçeler bileklerine takılırken.</t1596> <t1597>"Siz daha farkında olmayabilirsiniz ama damarlarımda asil bir kan dolaşıyor.</t1597> <t1598>Ayrıca, benimle konuşurken ‘beyefendi' ve ‘lütfen' demeyi ihmal etmemenizi rica ediyorum.</t1598><t1599>"</t1599>

<t1600>"Pekâlâ," dedi Jones, alaycı bir şekilde bakarak.</t1600> <t1601>"Beyefendi benimle yukarı çıkıp dışarıda bekleyen arabaya binerek karakola kadar gelme nezaketini gösterir miydi acaba?</t1601><t1602>"</t1602>

<t1603>"Bak böylesi daha iyi," dedi Clay neşeyle.</t1603> <t1604>Önümüzde saygıyla eğilerek bizi selamladı, sonra dedektifin nezaretinde sessizce gitti.</t1604>

<t1605>Mahzenden çıkarken Bay Merryweather söze atıldı: "Bay Holmes bankamızın size nasıl teşekkür edeceğini ve bu zahmetinizi nasıl ödeyeceğimizi gerçekten bilmiyorum.</t1605> <t1606>Şimdiye kadar gördüğüm en büyük banka soygunu girişimini mükemmel bir şekilde tespit ederek önlediniz.</t1606><t1607>"</t1607>

<t1608>"Bay John Clay'le halletmem gereken bir iki hesabım daha var," dedi Holmes.</t1608>

<t1609>"Yaptığım bir-iki ufak masraf dışında bankanızın bana para ödemesine gerek yok.</t1609> <t1610>Ben zaten Kızıl Saçlılar Kulübü'nün garip hikâyesini çözerek ve böyle benzersiz bir deneyim yaşayarak fazlasıyla ödüllendirilmiş oldum.</t1610><t1611>"</t1611>

<t1612>Ertesi sabah Baker Sokağı'nda sabahın ilk saatlerinde viski-sodamızı yudumlarken, "Görüyorsun ya Watson," dedi Holmes, "gerek bu fantastik kulüp ilanının, gerekse ansiklopedi kopyalama meselesinin, bu pek zeki olmayan rehinciyi günde birkaç saat ayak altından çıkarmak için uydurulmuş olduğunu daha başından anlamıştım.</t1612> <t1613>Gerçekten garip bir yol ama herhalde daha iyisini bulamazlardı.</t1613> <t1614>Hiç şüphesiz bu fikir, dahi Clay'in aklına suç ortağının saç renginden gelmiş olmalı.</t1614> <t1615>Rehinci için haftada 4 sterlin, binlerle oynayan bu adamlar için önemsiz bir yemdi.</t1615> <t1616>Birlikte ilanı verdikten sonra, biri geçici çıraklık rolünü, diğeri de işveren rolünü oynayarak rehincinin sabahları ortalıkta görünmemesini sağladılar.</t1616> <t1617>Çırağın yarım maaşa çalışmayı kabul ettiğini ilk duyduğumda, bu işe girmesini paradan başka bir amaca bağlamak gerektiğini anlamıştım.</t1617><t1618>"</t1618>

<t1619>"Peki, amacın ne olduğunu nasıl tahmin ettin?</t1619><t1620>"</t1620>

<t1621>"Evde bir kadın olsaydı başka türlü bir entrika olmalı diye düşünebilirdim.</t1621> <t1622>Ama böyle şey yoktu.</t1622> <t1623>Adamın sadece küçük bir dükkânı vardı ve evinde böyle ince hazırlıklara ve harcamalara değecek cinsten eşya, para falan da yoktu.</t1623> <t1624>O halde evin dışında birşeyler olmalıydı.</t1624> <t1625>Ama nasıl bir şey?</t1625> <t1626>Bir an için çırağın fotoğraf tutkunluğu,bodruma inişi hatırıma geldi.</t1626> <t1627>Bodrum katı…</t1627> <t1628>İşte bu! Karmâşık meselenin cevabı orada saklıydı.</t1628> <t1629>Bu gizemli çırağı sorup soruşturdum ve Londra'nın en soğukkanlı, en cesur suçlularından biriyle karşı karşıya olduğumu öğrendim.</t1629> <t1630>Çırak bodrumda, daha doğrusu mahzende birşeyler yapıyordu; hem de aylar boyunca, günde bir iki saatlik bir şey.</t1630> <t1631>Düşündüm; bu ne olabilirdi?</t1631> <t1632>Olsa olsa o evden diğer bir binaya giden bir tünel kazmak.</t1632>

<t1633>"Seninle olay yerine gittiğimizde buraya kadarını biliyordum.</t1633> <t1634>Bastonumla kaldırıma vurunca sen şaşırmıştın..</t1634> <t1635>Mahzenin öne mi yoksa arkaya doğru mu genişletildiğini öğrenmek için yaptım bunu.</t1635> <t1636>Öne doğru değildi.</t1636> <t1637>Sonra zili çaldım ve tam beklediğim gibi, kapıyı çırak açtı.</t1637> <t1638>Daha önce de birkaç kez karşıma çıkmıştı ama hiç göz göze gelmemiştik.</t1638> <t1639>Yüzüne pek bakmadım bile.</t1639> <t1640>Görmek istediğim dizleriydi.</t1640> <t1641>Ne kadar yıpranmış, kırışmış ve lekeli olduklarını sen de fark etmişsindir herhalde.</t1641> <t1642>Bu hali, saatler süren köstebekliğini gösteriyordu.</t1642> <t1643>Geriye tek bir soru kalmıştı, bunu ne için yaptıkları.</t1643> <t1644>Köşeyi döndüğümde City and Suburban Bankası'nın dostumuzun eviyle sırt sırta olduğunu gördüm.</t1644> <t1645>Artık problemi çözdüğümden emindim.</t1645> <t1646>Sen konserden eve dönerken, ben hem Scotland Yard'ı hem de banka müdürünü aradım; sonrasında neler olduğunu biliyorsun.</t1646><t1647>"</t1647>

<t1648>"Peki, soygunu bu gece yapacaklarını nereden anladın?" diye sordum.</t1648>

<t1649>"Kulüp bürosunu kapatmış olmaları, artık Bay Jabez Wilson'in varlığını önemsemediklerini gösteriyordu, senin anlayacağın tünel tamamlanmıştı.</t1649> <t1650>Ama bir an önce tüneli kullanmaları gerekiyordu, çünkü altın külçelerinin er ya da geç götürüleceğini biliyorlardı.</t1650> <t1651>Cumartesi bunun için en uygun gündü çünkü kaçmaları için onlara iki gün kazandırırdı.</t1651> <t1652>İşte bu nedenle onların bu gece geleceklerine emindim.</t1652><t1653>"</t1653>

<t1654>"Şahane bir çözüm!" diye atıldım, hayranlık duygumu daha fazla bastıramayarak.</t1654> <t1655>"Uzun bir zincir ama her halkası yerine oturuyor.</t1655><t1656>"</t1656>

<t1657>"Bu düşünce oyunu beni can sıkıntısından da kurtardı," diye cevap verdi esneyerek.</t1657> <t1658>"Ama ne yazık ki bu sıkıntının yine üstüme çökmeye başladığını hissediyorum.</t1658> <t1659>Bütün hayatım, geçim sıkıntısı denen şeyden kaçmakla geçiyor.</t1659> <t1660>Böyle ufak tefek problemler bana bu konuda yardımcı oluyor.</t1660><t1661>"</t1661>

<t1662>"Öte yandan insanlığın hayrına çalışıyorsun," dedim.</t1662>

<t1663>Omuzlarını silkti.</t1663> <t1664>"E, belki de öyle, yaptıklarım pek de değersiz sayılmaz galiba.</t1664> <t1665>Ne demiş Gustave Flaubert, George Sand'a yazdığı mektupta: ‘L'homme c'est ııırien - l'oeuvre c'est tout.</t1665><t1666>"</t1666>





<t1667>Bir Kimlik Vakası</t1667>




<t1668>Sherlock Holmes'la birlikte Baker Sokağı'ndaki evde şöminenin karşısında oturuyorduk.</t1668> <t1669>"Aziz dostum," diye söze girdi, "hayat, insan aklının alabileceğinden çok daha gariptir.</t1669> <t1670>Bizler aslında sıradan denen şeyleri çoğu zaman hayal bile edemeyiz.</t1670> <t1671>Şayet ikimiz şu pencereden el ele uçup, bu büyük şehrin üzerinde dolaşarak çatıları hafifçe kaldırıp aşağıda olup biten garipliklere, sıra dışı tesadüflere, planlara, niyetlere ve nesilden nesle süren harika olaylar zincirine bakabilseydik, aslında alışıldık ve önceden tahmin edilebilir sonuçlarıyla insan ürünü eserlerin hepsi, yararsız ve sönük bir hal alırdı.</t1671><t1672>"</t1672>

<t1673>"Bundan emin değilim," diye cevap verdim.</t1673> <t1674>"Gazetelerde gördüğümüz bütün olaylar istisnasız oldukça açık ve yeterince kaba gibi görünüyor.</t1674> <t1675>Polis raporlarıysa aşırı derecede gerçekçi ama yine de kabul etmeliyiz ki sonuç ne fantastik ne de sanatsal.</t1675><t1676>"</t1676>

<t1677>"Gerçekçi bir etki yaratabilmek için belli şeyleri seçip ayıklayabilmek gerekir," dedi Holmes.</t1677> <t1678>"Bir polis memuru basmakalıp şeyler üzerinde dururken, bir gözlemci, meselenin özünü oluşturan ayrıntılara bakar.</t1678> <t1679>Duruma göre bazen sıradan olandan daha olağanüstü bir şey yoktur.</t1679><t1680>"</t1680>

<t1681>Gülümseyerek kafamı salladım.</t1681> <t1682>"Neden böyle düşündüğünü gayet iyi anlayabiliyorum," dedim.</t1682> <t1683>"Üç ayrı kıtada çaresiz kalmış herkese yardım ve tavsiyede bulunan senin gibi birinin devamlı garip ve şaşırtıcı olaylarla karşılaşması doğaldır.</t1683> <t1684>Ama şuna bir baksana!" Yerden sabah gazetesini aldım.</t1684> <t1685>"Şimdi küçük bir test yapalım.</t1685> <t1686>Karşıma çıkan ilk başlık şöyle: ‘Bir kocanın karısına yaptığı acımasızlık'.</t1686> <t1687>Altında yarım sütun haber var ama okumama gerek kalmadan ne kadar bilindik bir mesele olduğunu kestirebiliyorum.</t1687> <t1688>Her zaman olduğu gibi işin içinde başka bir kadın, alkol, itişme, kavga, yaralama, sevecen kız kardeş veya ev sahibesi vardır mutlaka.</t1688> <t1689>En kötü yazar bile bu kadar kaba yazamazdı.</t1689><t1690>"</t1690>

<t1691>Holmes gazeteyi alıp bir göz attıktan sonra "Aslında verdiğin örnek, tezini savunman açısından uygun değil," dedi.</t1691> <t1692>"Dundas boşanma vakası bu.</t1692> <t1693>Bu vakayla bağlantılı bazı küçük meseleleri çözmelerine yardım etmiştim.</t1693> <t1694>Adam ağzına bir damla bile içki sürmezdi, hayatında da başka bir kadın yoktu ve kadının şikâyetçi olduğu davranış, kocasının her yemekte takma dişlerini çıkararak kadına fırlatıyor olmasıydı.</t1694> <t1695>Takdir edersin ki, bu kadarını sıradan bir hikâyeci bile hayal edemez.</t1695> <t1696>Biraz enfiye al Doktor ve verdiğin örneği çürüttüğümü itiraf et.</t1696><t1697>"</t1697>

<t1698>Kapağının ortasında büyük bir ametist taşı olan altın rengi enfiye kutusunu uzattı.</t1698> <t1699>Kutunun cafcafı mütevazı ve basit hayatına o kadar aykırı duruyordu ki yorum yapmadan edemedim.</t1699>

<t1700>"Tabii," dedi, "seni birkaç haftadır görmediğimi unutmuşum, Irene Adler vakasında yardım ettiğim için Bohemya Kralı'ndan küçük bir hediye bu.</t1700><t1701>"</t1701>

<t1702>"Ya yüzük?" diye sordum, parmağında parıldayan göz kamaştırıcı pırlantaya bakarak.</t1702>

<t1703>"O, Hollanda kraliyet ailesinden.</t1703> <t1704>Fakat çok hassas bir mesele olduğu için bir iki vakamı kayda geçme iyiliğinde bulunmuş sana bile anlatamam.</t1704><t1705>"</t1705>

<t1706>"Peki, şu an elinde bir vaka var mı?" diye sordum merak içinde.</t1706>

<t1707>"On-on iki civarında, ama hiçbirinin ilginç bir yanı yok.</t1707> <t1708>Önemli olmasına önemliler ama ilginç değiller.</t1708> <t1709>Ama şu kanıya vardım ki önemsiz meselelerde çoğu zaman bir gözlem alanı ve araştırma zevki veren sebep-sonuç analizi bulunur.</t1709> <t1710>Daha büyük suçlar büyük ihtimalle daha basit olurlar, çünkü suç ne kadar büyükse, ardındaki amaç da genellikle o kadar belirgin olur.</t1710> <t1711>Bu vakalarda, Marsilya'dan aldığım karmâşık vaka hariç, ilgi çekici hiçbir şeye rastlayamazsın.</t1711> <t1712>Belki birazdan daha ilgi çekici bir şeyle karşılaşabiliriz, çünkü yanılmıyorsam, bu gelen, müşterilerimden biri.</t1712><t1713>"</t1713>

<t1714>Sandalyesinden kalkmış, hafifçe aralanmış perdenin arkasından sıkıcı ve renksiz Londra sokağını seyrediyordu.</t1714> <t1715>Omzunun üzerinden baktığımda, iri yarı bir kadın gördüm.</t1715> <t1716>Kadının boynunda büyük bir kürk, kafasında ise Düşes Devonshire tarzına uygun olarak kulağını örtecek şekilde yerleştirilmiş geniş kenarlı, kırmızı tüylü bir şapka vardı.</t1716> <t1717>Bu geniş zırhının altından tedirgin ve tereddütlü gözlerle penceremize bakıyordu.</t1717> <t1718>İleri geri sallanıyor ve gergin bir halde eldivenlerinin düğmeleriyle oynuyordu.</t1718> <t1719>Derken aniden, denize dalar gibi yola atlayıp karşıya geçti; çok geçmeden zilin sertçe çaldığını duyduk.</t1719>

<t1720>Holmes sigarasını şömine ateşine atarken "Bu belirtileri daha önce de görmüştüm," dedi.</t1720> <t1721>"Kaldırımda o şekilde sallanıp durması bir aşk meselesi olduğunu gösteriyor.</t1721> <t1722>Öğüt almak istiyor ama meselenin hassasiyetinden dolayı birine açılıp açılmak konusunda kendinden emin değil.</t1722> <t1723>Şurası bir gerçek ki, bir kadın bir erkek tarafından aldatılmışsa artık sallanmaz, onun yerine zili acı acı çalar.</t1723> <t1724>Bu durumda bir aşk meselesi olduğunu, ama kızın sinirli olduğu kadar şaşkın ve kederli olduğunu düşünebiliriz.</t1724> <t1725>Zaten kendisi de şüphelerimizi bizzat ortadan kaldırmak için geliyor.</t1725><t1726>"</t1726>

<t1727>Dostum bunları söylerken kapı çalındı ve hizmetçi çocuk, Bayan Mary Sutherland'i takdim etti.</t1727> <t1728>Kadın, küçük, esmer çocuğun arkasında bütün görkemiyle duruyordu, küçük bir takanın ardında duran ihtişamlı bir denizci gibi.</t1728> <t1729>Sherlock Holmes, kadını, kendine özgü kibar ve rahat tavırlarıyla karşıladı.</t1729> <t1730>Kapıyı kapattıktan sonra koltuğu gösterdi ve yine kendine özgü dalgın bakışlarıyla kadını süzmeye başladı.</t1730>

<t1731>"Sizce de," dedi, "gözleriniz bozuk olduğu halde daktiloyla bu kadar çok yazı yazmak biraz zor değil mi?</t1731><t1732>"</t1732>

<t1733>"Başlangıçta zordu," diye cevap verdi kadın, "ama şimdi bakmadan da harflerin nerede olduğunu biliyorum."</t1733> <t1734>Sonra kadın söylediklerinin ne manaya geldiğini fark edince şiddetle irkildi.</t1734> <t1735>Geniş ve anlayışlı yüzünde beliren korku ve şaşkınlık dolu bir ifadeyle baktı.</t1735>

<t1736>"Hakkımda bir şeyler duymuş olmalısınız Bay Holmes," diye bağırdı, "yoksa bunları nasıl bilebilirsiniz ki?</t1736><t1737>"</t1737>

<t1738>"Önemsiz bir mevzu," dedi Holmes gülerek.</t1738> <t1739>"Bir şeyleri bilmek benim işim.</t1739>

<t1740>Belki de başkalarının gözden kaçırdıkları şeyleri görebilmeyi öğrendiğim içindir.</t1740> <t1741>Aksi halde bana niye gelesiniz ki?</t1741><t1742>"</t1742>

<t1743>"Bayan Etherege tavsiye ettiği için size geldim, beyefendi.</t1743> <t1744>Polis dâhil herkes öldü diye kocasından umut kesmişken onu nasıl kolaylıkla bulduğunuzu anlattı bana.</t1744> <t1745>Ah, Bay Holmes, umarım benim meselemi de aynı başarıyla çözersiniz.</t1745> <t1746>Zengin değilim, ama daktiloyla kazandıklarım dışında yılda yüz sterlinlik bir gelirim var; Bay Hosmer Angel'a ne olduğunu öğrenmek için hepsini feda edebilirim.</t1746><t1747>"</t1747>

<t1748>Parmaklarını birleştirip gözlerini tavana diken Holmes, "Niçin buraya gelirken o kadar acele ettiniz?" diye sordu.</t1748>

<t1749>Bayan Mary Sutherland'in ifadesiz yüzünde yine şaşkın bir bakış belirdi.</t1749> <t1750>"Evet, evden bir hışımla çıktım," dedi; "çünkü babam olacak Bay Windibank'in rahatlığı beni deli ediyordu.</t1750> <t1751>Polise gitmeyi veya size gelmeyi reddediyordu; üstelik kimseye bir zarar gelmediğini söyleyerek bir şeyler yapmaya yanaşmaması beni adeta çileden çıkarıyordu; ben de kendi başımın çaresine bakıp doğruca size geldim.</t1751><t1752>"</t1752>

<t1753>"Babanız," dedi Holmes, "üvey galiba.</t1753> <t1754>Soy ismi farklı olduğuna göre.</t1754><t1755>"</t1755>

<t1756>"Evet, üvey babam.</t1756> <t1757>Benden yalnızca beş yıl iki ay büyük olmasına rağmen ona baba dememin gülünç olduğunu biliyorum.</t1757><t1758>"</t1758>

<t1759>"Peki, anneniz sağ mı?</t1759><t1760>"</t1760>

<t1761>"Evet, annem sağ.</t1761> <t1762>Babamın ölümünden çok kısa bir süre sonra evlenmesine pek sevinmedim Bay Holmes, hem de kendinden neredeyse on beş yaş genç olan biriyle.</t1762> <t1763>Babam Tottenham Court Yolu'nda tesisatçılık yapardı ve öldükten sonra ardında düzgün bir iş bıraktı.</t1763> <t1764>Annem, ustabaşı Bay Hardy'yle birlikte bir süre işi yürüttü ama Bay Windibank, dükkânı sattırdı anneme; kendisi para işlerinde çok iyi olduğu için bunun daha kârlı olacağına ikna etti annemi.</t1764> <t1765>Nitekim hisseler ve faizlerin karşılığında toplam 4700 sterlin kadar para aldılar.</t1765> <t1766>Zaten babam hayatta olsaydı bu kadarını asla kazanamazdı.</t1766><t1767>"</t1767>

<t1768>Sherlock Holmes'ün böyle savruk ve önemsiz bir hikâyeye tahammül göstermemesini beklerdim, ama aksine, büyük bir dikkat ve ilgiyle dinliyordu.</t1768>

<t1769>"Sizin küçük kazancınız," diye sordu, "bu işten mi geliyor?</t1769><t1770>"</t1770>

<t1771>"Yo, hayır bayım.</t1771> <t1772>O tamamen ayrı.</t1772> <t1773>Auckland'deki Ned amcamdan kaldı bana.</t1773> <t1774>Hisseler Yeni Zelanda borsasında yüzde 4,5 veriyor.</t1774> <t1775>Anapara iki bin beş yüz sterlin, ama ben sadece faizini alabiliyorum.</t1775><t1776>"</t1776>

<t1777>"Çok ilginç," dedi Holmes.</t1777> <t1778>"Yılda yüz sterlin gibi bir gelirle gezip tozup gününüzü gün ediyorsunuzdur tabii.</t1778> <t1779>Ne de olsa bekâr bir kadın yılda 60 sterlinle bile gül gibi geçinip gidebilir bence.</t1779><t1780>"</t1780>

<t1781>"Bundan daha azıyla da geçinebilirim Bay Holmes, ama takdir edersiniz ki evde kaldığım sürece onlara yük olmak istemiyorum, bu yüzden paramı kullanmalarına izin veriyorum.</t1781> <t1782>Bay Windibank, faizi çekerek anneme veriyor.</t1782> <t1783>Ben de daktilodan kazandıklarımla güzel güzel geçinebiliyorum.</t1783> <t1784>Sayfa başına iki peni kazanıyorum ve günde on beş-yirmi sayfa yazabiliyorum.</t1784><t1785>"</t1785>

<t1786>"Durumunuzu apaçık anlattınız," dedi Holmes.</t1786> <t1787>"Bu, dostum dr Watson.</t1787> <t1788>Kendisinin önünde rahatça konuşabilirsiniz.</t1788> <t1789>Şimdi rica etsem bize Bay Hosmer Angel'la ilişkinizi anlatabilir misiniz?</t1789><t1790>"</t1790>

<t1791>Bayan Sutherland'in yüzü kızardı ve gergin bir halde ceketinin kenarını kıvırmaya başladı.</t1791> <t1792>"Onunla havagazı işçilerinin balosunda tanıştık." dedi.</t1792> <t1793>"Babam hayattayken dernek sürekli bilet gönderirdi.</t1793> <t1794>Ölümünden sonra da bizi unutmadılar ve anneme bilet göndermeye devam ettiler.</t1794> <t1795>Bay Windibank baloya gitmemizi istemiyordu.</t1795> <t1796>Aslına bakarsanız hiçbir yere gitmemizi istemiyordu.</t1796> <t1797>Bir keresinde bir pazar okuluna kaydolmak istediğimde çılgına dönmüştü.</t1797> <t1798>Fakat bu sefer gitmeye kararlıydık; hem ne hakla bize engel olabilirdi ki?</t1798> <t1799>Oradakilerin bize göre insanlar olmadığını söylüyordu; oysa hepsi babamın arkadaşlarıydı.</t1799> <t1800>Sonra da benim giyecek doğru düzgün bir elbisemin olmadığını bahane etmeye başladı.</t1800> <t1801>Oysa çekmecesinden pek çıkarmadığım mor renkli kadife bir elbisem vardı; pekâlâ onu giyebilirdim.</t1801> <t1802>Sonunda yıldırma çabaları işe yaramayınca iş için Fransa'ya gitti, biz de, annem ile ben eski ustabaşımız Bay Hardy ile birlikte baloya gittik.</t1802> <t1803>İşte Bay Hosmer Angel'la da orada tanıştım.</t1803><t1804>"</t1804>

<t1805>"Bay Windibank baloya gittiğinizi öğrenince çok kızmış olmalı," dedi Holmes.</t1805>

<t1806>"Yo hayır, hiç olumsuz tepki vermedi.</t1806> <t1807>Hatırladığım kadarıyla gülüp omuzlarını silkti.</t1807> <t1808>Bir kadını bir şeyden mahrum etmeye çalışmanın hiçbir işe yaramayacağını çünkü kadının ne yapıp edip yine kendi bildiğini okuyacağını söyledi.</t1808><t1809>"</t1809>

<t1810>"Anlıyorum.</t1810> <t1811>Demek bu Bay Hosmer Angel'la baloda tanıştınız.</t1811><t1812>"</t1812>

<t1813>"Evet beyefendi.</t1813> <t1814>Onunla o gece tanıştım.</t1814> <t1815>Ertesi gün arayıp sağ salim eve gidip gitmediğimizi sordu.</t1815> <t1816>Daha sonra da onunla buluştuk; yani ben yürüyüş yapmak için iki kez onunla buluştum Bay Holmes.</t1816> <t1817>Sonra babam eve dönünce Bay Hosmer Angel artık bizim eve gelemez oldu.</t1817><t1818>"</t1818>

<t1819>"Niye?"</t1819>

<t1820>"Şey, babam böyle şeylerden hoşlanmaz.</t1820> <t1821>Elinden gelse hiç ziyaretçi kabul etmeyecek.</t1821> <t1822>Bir kadının kendi aile çevresi içinde mutlu olması gerektiğini söyler hep.</t1822> <t1823>Oysa anneme de hep dediğim gibi, bence bir kadın kendi çevresini oluşturmalı.</t1823> <t1824>Benin de henüz çevrem olmayınca...</t1824><t1825>"</t1825>

<t1826>"Peki ya Bay Hosmer Angel? O sizi görmeye çalışmadı mı?</t1826><t1827>"</t1827>

<t1828>"Babam bir haftalığına daha Fransa'ya gidecekti; bunun üzerine Hosmer, bir mektup yazarak babam gidene kadar görüşmememizin daha iyi ve güvenli olacağını söyledi.</t1828> <t1829>Bu arada yazışabiliyorduk; o her gün yazıyordu.</t1829> <t1830>Babamın öğrenmesine fırsat vermemek için mektupları sabah alıyordum.</t1830><t1831>"</t1831>

<t1832>"O sıralar bu beyefendiyle nişanlı mıydınız?</t1832><t1833>"</t1833>

<t1834>"Ah evet, Bay Holmes.</t1834> <t1835>İlk buluşmamızdan sonra nişanlandık.</t1835> <t1836>Hosmer, Leadenhall Sokağı'nda bir büroda veznedarlık yapıyordu...</t1836> <t1837>Ve...</t1837><t1838>"</t1838>

<t1839>"Ne bürosu?</t1839><t1840>"</t1840>

<t1841>"En kötüsü de bu ya Bay Holmes, bilmiyorum.</t1841><t1842>"</t1842>

<t1843>"Peki, nerede kaldığını biliyor musunuz?</t1843><t1844>"</t1844>

<t1845>"Büroda yatıp kalkıyordu.</t1845><t1846>"</t1846>

<t1847>"Ve siz adresini bilmiyorsunuz, öyle mi?</t1847><t1848>"</t1848>

<t1849>"Bilmiyorum.</t1849> <t1850>Bir tek Leadenhall Sokağı'nda olduğunu biliyorum.</t1850><t1851>"</t1851>

<t1852>"Mektuplarınızı hangi adrese gönderiyordunuz?</t1852><t1853>"</t1853>

<t1854>"Elden verilmek üzere Leadenhall Sokağı Postanesi'ne.</t1854> <t1855>Şayet büroya gönderilirse bir kadından mektup alıyor diye diğer kâtiplerin diline düşebileceğini söyledi.</t1855> <t1856>Ben de onun yaptığı gibi daktiloyla yazmayı teklif ettim ama bunu da kabul etmedi; elle yazdığım zaman mektuplar gerçekten benden geliyor gibi oluyormuş, daktiloyla yazarsam aramıza makinenin girdiğini hissedermiş.</t1856> <t1857>Bu küçük ayrıntılar benden ne çok hoşlandığını ve beni ne kadar düşündüğünü gösteriyor Bay Holmes.</t1857><t1858>"</t1858>

<t1859>"Ben de öteden beri küçük şeylerin her zaman en önemli şeyler olduğunu savunurum," dedi Holmes.</t1859> <t1860>"Bay Hosmer Angel hakkında hatırladığınız başka küçük şeyler var mı?</t1860><t1861>"</t1861>

<t1862>"Çok utangaç bir adamdı, Bay Holmes.</t1862> <t1863>Fazla göze batmaktan nefret ettiği için benimle gündüz yerine akşam gezmeyi tercih ediyordu.</t1863> <t1864>Çok kibar ve zarif bir beyefendiydi.</t1864> <t1865>Sesi bile inceydi.</t1865> <t1866>Genç yaşta bir boğaz hastalığı geçirmiş olduğu için sesinin böyle tereddüt dolu bir fısıltı gibi çıktığını söylemişti bir defasında.</t1866> <t1867>Her zaman sade, zevkli ve iyi giyinirdi.</t1867> <t1868>Benim gözlerim gibi onunkiler de zayıftı.</t1868> <t1869>Bu yüzden ışıktan korunabilmek için renkli gözlükler takıyordu.</t1869><t1870>"</t1870>

<t1871>"Peki, üvey babanız Bay Windibank Fransa'ya döndükten sonra ne oldu?</t1871><t1872>"</t1872>

<t1873>"Bay Hosmer Angel, evimize geldi ve babam geri dönmeden evlenmeyi teklif etti.</t1873> <t1874>Çok ciddiydi ve ne olursa olsun ona sadık kalacağıma kitabın üstüne yemin ettirdi.</t1874> <t1875>Annem bana yemin ettirmekte çok haklı olduğunu, çünkü bunun, aşkının bir işareti olduğunu söyledi.</t1875> <t1876>Zaten annem onu başından beri sevmişti, hatta benden daha çok.</t1876> <t1877>Hafta içinde evlenmekten söz ettiklerinde babama ne diyeceğimizi sordum.</t1877> <t1878>Bunu kafama takmamamı, ona sonra haber verebileceğimizi, annemin bunu ayarlayabileceğini söylediler.</t1878> <t1879>Bu hiç hoşuma gitmemişti Bay Holmes.</t1879> <t1880>Benden sadece birkaç yaş büyük olan üvey babamdan izin istemek gülünç geliyordu ama yine de böyle bir davranış hoşuma gitmedi.</t1880> <t1881>Bu nedenle Şirketin Fransa bürosunun bulunduğu Bordeaux'ya mektup yazdım, ama mektup tam da evleneceğim günün sabahı geri geldi.</t1881><t1882>"</t1882>

<t1883>"Öyleyse babanıza haber veremediniz mi?</t1883><t1884>"</t1884>

<t1885>"Evet, bayım, çünkü babam, mektubu almadan İngiltere'ye doğru yola çıkmıştı.</t1885><t1886>"</t1886>

<t1887>"Hay aksi!</t1887> <t1888>Büyük talihsizlik.</t1888> <t1889>Evlilik cuma gününe ayarlanmıştı.</t1889> <t1890>Kilisede mi olacaktı?</t1890><t1891>"</t1891>

<t1892>"Evet, beyefendi, sessiz sakin bir tören olacaktı.</t1892> <t1893>King's Cross yakınında bulunan St.</t1893> <t1894>Saviour kilisesinde düğün töreni, sonrasında da St.</t1894> <t1895>Pancras Oteli'nde kahvaltı.</t1895> <t1896>Hosmer bir faytonla geldi ama biz iki kişi olduğumuz için bizi o faytona bindirip kendisi de sokakta çevirdiği başka bir faytona bindi.</t1896> <t1897>Kiliseye ilk biz vardık ve onun faytonu geldiğinde inmesini bekledik ama hiç kimse inmedi.</t1897> <t1898>Faytoncu aşağı inip arabanın içine baktığında kimseyi göremedi!</t1898> <t1899>Faytoncu olanları anlayamadığını, çünkü adamın bindiğini bizzat kendi gözleriyle gördüğünü söyledi.</t1899> <t1900>Bunlar geçen Cuma oldu Bay Holmes ve o zamandan beri babamdan bir haber alamadık.</t1900> <t1901>Başına ne geldiğini öğrenmek istiyorum.</t1901><t1902>"</t1902>

<t1903>"Bence size çok yüz kızartıcı davranmış," dedi Holmes.</t1903>

<t1904>"Ah hayır bayım!</t1904> <t1905>Beni böyle ortada bırakamayacak kadar iyi ve nazik bir insandı.</t1905> <t1906>Bütün sabah boyunca, ne olursa olsun ona sadık kalmam gerektiğini söyleyip durmuştu.</t1906> <t1907>Bizi ayıracak beklenmedik bir şey olsa bile yemin ettiğimizi, bu yemini hiç unutmamamı ve kendisinin er ya da geç bu yemini yerine getireceğini söylemişti.</t1907> <t1908>Düğün sabahı için garip konuşmalardı ama sonrasında olanlar bu konuşmaların anlamlı olduğunu gösteriyor.</t1908><t1909>"</t1909>

<t1910>"Mutlaka öyledir.</t1910> <t1911>O halde siz Bay Angel'ın başına beklenmedik bir felâketin geldiğini düşünüyorsunuz.</t1911><t1912>"</t1912>

<t1913>"Evet.</t1913> <t1914>Önceden bir tehlikeyi sezmiş olmalı, yoksa niye o sözleri söylesin ki?</t1914> <t1915>Sanırım korktuğu şey başına geldi.</t1915><t1916>"</t1916>

<t1917>"Fakat o tehlikenin ne olabileceği konusunda hiçbir fikriniz yok, öyle mi?</t1917><t1918>"</t1918>

<t1919>"Hiçbir fikrim yok.</t1919><t1920>"</t1920>

<t1921>"Bir sorum daha var.</t1921> <t1922>Anneniz bu olayı nasıl karşıladı?</t1922><t1923>"</t1923>

<t1924>"Öfkelendi ve bu konuyu bir daha açmamamı söyledi.</t1924><t1925>"</t1925>

<t1926>"Peki babanız?</t1926> <t1927>Ona da anlattınız mı?</t1927><t1928>"</t1928>

<t1929>"Evet; bir şeyler olduğu konusunda bana katıldığını ve Hosmer'den yeniden haber alacağıma inandığını söyledi.</t1929> <t1930>Onun da dediği gibi, birilerinin beni kilise kapısına kadar getirip, sonra da terk etmesinin nasıl bir açıklaması olabilir ki?</t1930> <t1931>Şayet benden borç para almış olsaydı veya benimle evlenip paramın üstüne konsaydı bunu anlayabilirdim ama Hosmer paradan hiç söz etmemişti.</t1931> <t1932>Zaten parama göz dikecek birine benzemiyordu.</t1932><t1933>"</t1933>

<t1934>"Öyleyse ne olmuş olabilir?</t1934> <t1935>Neden size hiç haber göndermiyor?</t1935><t1936>"</t1936>

<t1937>"Ah, bunları düşünmekten neredeyse aklımı oynatacağım.</t1937> <t1938>Geceleri gözüme bir damlacık uyku girmiyor."</t1938> <t1939>Çantasından küçük bir mendil çıkardı ve mendile kapanıp hıçkırıklara gömüldü.</t1939>

<t1940>Holmes ayağa kalkarken "Sizin için meseleyle ilgileneceğim," dedi.</t1940><t1941>"Kesin bir sonuca ulaşacağımıza eminim.</t1941> <t1942>Müsadenizle meselenin bütün sorumluluğunu üzerime alıyorum, siz de bu konuyu daha fazla düşünmeyin artık.</t1942> <t1943>Öncelikle Bay Hosmer Angel nasıl sizin hayatınızdan çekip gittiyse, siz de onu hafızanızdan silmeye çalışın.</t1943><t1944>"</t1944>

<t1945>"Demek ki onu bir daha göremeyeceğimi düşünüyorsunuz?</t1945><t1946>"</t1946>

<t1947>"Ne yazık ki öyle.</t1947><t1948>"</t1948>

<t1949>"Peki, ona ne olmuş olabilir?</t1949><t1950>"</t1950>

<t1951>"Bu sorunun cevabını bulacağım, bana inanın.</t1951> <t1952>Şimdi rica etsem, Bay Angel'ın görünüşünden bahsedebilir misiniz?</t1952> <t1953>Bir de, mümkünse, sakladığınız mektupların bazılarını görmek istiyorum?</t1953><t1954>"</t1954>

<t1955>"Geçen cumartesi Chronicle gazetesine onun için bir ilan vermiştim," dedi.</t1955> <t1956>"İşte, gazetenin kupürü.</t1956> <t1957>Bunlar da ondan aldığım mektuplardan dördü.</t1957><t1958>"</t1958>

<t1959>"Teşekkür ederim.</t1959> <t1960>Peki, sizin adresiniz?</t1960><t1961>"</t1961>

<t1962>"Lyon Meydanı, No: 31, Camberwell.</t1962><t1963>"</t1963>

<t1964>"Bay Angel'ın adresini hiç öğrenemediniz.</t1964> <t1965>Peki, babanızın iş adresi nedir?</t1965><t1966>"</t1966>

<t1967>"Fenchurch Sokağı'ndaki büyük şarap ithalatçısı Westhouse & Marbank'te çalışıyor.</t1967><t1968>"</t1968>

<t1969>"Teşekkür ederim.</t1969> <t1970>Her şeyi çok açık anlattınız.</t1970> <t1971>Belgeleri burada bırakın ve size verdiğim tavsiyeyi unutmayın.</t1971> <t1972>Bu meseleyi kapatın artık, hayatınızı daha fazla etkilemesine izin vermeyin.</t1972><t1973>"</t1973>

<t1974>"Çok kibarsınız Bay Holmes ama bunu yapamam.</t1974> <t1975>Hosmer'e sadık kalmalıyım.</t1975> <t1976>Geri döndüğünde ona hazır olmalıyım.</t1976><t1977>"</t1977>

<t1978>Abartılı şapkası ve boş yüz ifadesine rağmen, yalın inancında saygı uyandıran bir soyluluk taşıyordu ziyaretçimiz.</t1978> <t1979>Küçük kâğıt yığınını masanın üstüne bıraktı ve çağrıldığı takdirde hemen geleceğine söz vererek gitti.</t1979>

<t1980>Sherlock Holmes, ellerini kavuşturup, ayaklarını uzatarak bir süre sessizce tavana baktı.</t1980> <t1981>Sonra, kendisine danışmanlık hizmeti yapan yağlı kilden eski piposunu raftan indirip yaktı ve bezgince sandalyesine yaslandı; piposundan kesif mavi dumanlar çıkarmaya başladı.</t1981>

<t1982>"Hayli ilginç bir çalışma olacak bu," diye söze girdi.</t1982> <t1983>"Kızın kendisi, önemsiz küçük sorunundan daha ilginç.</t1983> <t1984>Fihristime bakarsan, 1977'de Andover'de ve geçen yıl da Lahey'de buna benzer vakaların yaşandığını görürsün.</t1984> <t1985>Esasında fikir eski olmasına rağmen benim için tamamen yeni bir iki ayrıntı var.</t1985> <t1986>Kızın kendisi yeteri kadar bilgi verdi.</t1986><t1987>"</t1987>

<t1988>"Benim göremediğim birçok şeyi görmüş olmalısın," dedim.</t1988>

<t1989>"Göremediğin değil, fark edemediğin, Watson.</t1989> <t1990>Nereye bakacağını bilmediğin için önemli noktaları kaçırdın.</t1990> <t1991>Elbise kollarının önemini, başparmak tırnaklarının söylediklerini veya bir ayakkabı bağının verdiği bilgilerin ne kadar değerli olduğunu bir türlü anlatamadım sana.</t1991> <t1992>Söyle bakalım, kadının görüntüsünden sen neler çıkardın?</t1992> <t1993>Onu bana tarif et.</t1993><t1994>"</t1994>

<t1995>"Hım, üstünde kiremit kırmızısı bir tüyü olan kurşun rengi, geniş kenarlı bir şapka giyiyordu.</t1995> <t1996>Ceketi küçük siyah süslemeli ve siyah boncukluydu.</t1996> <t1997>Boynuna ve kollarına mor kadife parçalar dikilmiş koyu kahverengi bir elbisesi vardı.</t1997> <t1998>Sağ elindeki grimsi eldiveninin işaret parmağı yıpranmıştı.</t1998> <t1999>Çizmelerine bakmadım.</t1999> <t2000>Küçük yuvarlak altın küpeleri vardı.</t2000> <t2001>Kaba ve rahat görünümüyle hali vakti yerinde biri olduğunu belli ediyordu.</t2001><t2002>"</t2002>

<t2003>Sherlock Holmes, ellerini hafifçe çırparak kikirdedi.</t2003>

<t2004>"Bana sorarsan Watson, harika gidiyorsun.</t2004> <t2005>Sahiden iyi gözlemlemişsin.</t2005> <t2006>Önemli noktaları kaçırdığın bir gerçek ama metodu yakalamışsın ve renkleri çabucak yakalıyorsun.</t2006> <t2007>Yalnız, adamım, genel izlenimlere hiçbir zaman güvenme, hep ayrıntılara bak.</t2007> <t2008>Ben bir kadının ilkin elbise kollarına bakarım.</t2008> <t2009>Bir erkeğin ise pantolonunun dizlerine.</t2009> <t2010>Senin de gördüğün gibi bu kadının kollarında kadife vardı.</t2010> <t2011>Kadife izleri sergilemede çok yararlı bir malzemedir.</t2011> <t2012>Bilekten biraz yukarıdaki çift çizgi, bir daktilocunun masaya kolunu dayadığı yeri gösteriyor.</t2012> <t2013>Dikiş makinesi de buna benzer bir iz bırakır ama buradakinin aksine sol kolda ve başparmaktan uzakta oluşur.</t2013> <t2014>Sonra yüzüne baktığımda, burnunun her iki yanındaki kelebek gözlüğün izini görünce, göz bozukluğu ve daktiloda yazmakla ilgili söylediklerim onu şaşırttı tabii.</t2014><t2015>"</t2015>

<t2016>"Beni de şaşırttı.</t2016><t2017>"</t2017>

<t2018>"Fakat her şey apaçık ortadaydı.</t2018> <t2019>Sonra çizmelerine baktığımda ben de şaşırdım.</t2019> <t2020>Çizmenin biri diğerine benzemiyordu.</t2020> <t2021>Garip görünüyorlardı.</t2021> <t2022>Birinin üstündeki toka hafif süslüyken, diğerininki sadeydi.</t2022> <t2023>Birinin beş düğmesinden alttaki ikisi iliklenmişken, diğerinin birinci, üçüncü ve beşinci düğmeleri iliklenmişti.</t2023> <t2024>Öyleyse iyi giyimli genç bir kadınla karşılaştığında çizmelerinin tuhaf, düğmelerininse tam iliklenmemiş olduğunu görürsen evden aceleyle çıktığını rahatlıkla söyleyebilirsin.</t2024><t2025>"</t2025>

<t2026>"Peki, başka ?" diye sordum, her zamanki gibi dostumun bu keskin zekâsından, gayet etkilenmiş bir halde.</t2026>

<t2027>"Üstüne başına şöyle bir bakınca, evden ayrılmadan önce ama tamamen giyindikten sonra bir şeyler yazmış olduğunu fark ettim.</t2027> <t2028>Zaten sağ eldiveninin işaret parmağının yıpranmış olduğunu sen de görmüştün, ama hem eldivende, hem de parmakta mor bir mürekkep lekesi olduğunu fark etmedin galiba.</t2028> <t2029>Aceleyle yazarken kalemi mürekkebe fazla batırmış.</t2029> <t2030>Bu, sabah olmuş olmalı, aksi takdirde iz, parmak üzerinde bu kadar belirgin kalmazdı.</t2030> <t2031>Başlangıç için bunlardan bahsetmek eğlenceli olabilir ama artık işe dönmeliyim, Watson.</t2031> <t2032>Bay Hosmer Angel'ın ilandaki tarifini okuyabilir misin?</t2032><t2033>"</t2033>

<t2034>Küçük gazete kupürünü ışığa tuttum.</t2034>

<t2035>"Bu ayın on dördüncü gününün sabahı Hosmer Angel adlı bir beyefendi kaybolmuştur.</t2035>

<t2036>Yaklâşık 1.</t2036> <t2037>70 boylarında, güçlü yapılı, soluk benizli, hafif kel, siyah saçlı, gür siyah favorili ve bıyıklı; renkli gözlük takıyor ve biraz konuşma zorluğu çekiyor.</t2037> <t2038>Son görüldüğünde, üstünde altın rengi Albert zinciri, ipek kuşaklı siyah bir frak, gri Harris tüvit pantolon ve kahverengi tozluklu çizmeler vardı.</t2038> <t2039>Leadenhall Sokağı'nda bir büroda çalıştığı biliniyor.</t2039> <t2040>Görenlerin...</t2040><t2041>"</t2041>

<t2042>"Bu kadarı yeterli," dedi Holmes.</t2042> <t2043>"Mektuplara gelince," diye devam etti, onlara göz atarak, "çok sıradanlar.</t2043> <t2044>Balzac'tan yaptığı bir alıntı dışında Bay Angel'la ilgili hiçbir ipucu yok.</t2044> <t2045>Fakat şüphesiz senin de dikkatini çekeceğini düşündüğüm önemli bir nokta var.</t2045><t2046>"</t2046>

<t2047>"Hepsi daktiloyla yazılmış," diye fikrimi belirttim.</t2047>

<t2048>"Bunla bitmiyor, isim-imza kısmı da daktiloyla yazılmış.</t2048> <t2049>Dipteki küçük ‘Hosmer Angel' yazısına bak.</t2049> <t2050>Gördüğün gibi tarih var ama Leadenhall Sokağı dışında hiçbir şeyin belirtilmemesi şüphe uyandırıyor.</t2050> <t2051>Fakat bu imza meselesi bir şeyi apaçık gösteriyor.</t2051><t2052>"</t2052>

<t2053>"Neyi?"</t2053>

<t2054>"Azizim, bunu hâlâ göremediğini söyleme bana.</t2054><t2055>"</t2055>

<t2056>"Herhangi bir durumda aleyhine kullanılmaması için elle imza atmaktan kaçınmış olmalı.</t2056><t2057>"</t2057>

<t2058>"Hayır, amaç bu değil.</t2058> <t2059>Meseleyi açıklığa kavuşturmak için iki mektup yazmam gerekiyor.</t2059> <t2060>Birini şehirdeki bir şirkete; diğerini de genç kadının üvey babası Bay Windibank'a; ondan yarın akşam saat altıda bizi görmeye buraya gelmesini rica edeceğim.</t2060> <t2061>Sanırım erkek akrabalarla işimiz olacak.</t2061> <t2062>Mektuplara cevap gelene kadar yapabileceğimiz bir şey olmadığından küçük problemimizi bir süreliğine rafa kaldırabiliriz, Watson.</t2062><t2063>"</t2063>

<t2064>Dostumun akıl yürütme yeteneğine ve olağanüstü enerjisine inandığım için, bu benzersiz vakayla ilgilenirken gösterdiği kararlı ve rahat tavrının sağlam nedenleri olduğunu düşündüm.</t2064> <t2065>Sadece bir kez başarısızlığa uğradığını gördüm, o da Bohemya Kralı ve Irene Adler'in fotoğrafıyla ilgili vakada.</t2065> <t2066>Fakat Dörtlerin Yemini ve Kızıl Soruşturma vakalarını göz önüne aldığımda, Holmes'ün çözemediği bir olay gerçekten de arapsaçı olmalı diye düşünürüm.</t2066> <t2067>Onu, siyah kil piposunu tüttürürken yalnız bıraktım.</t2067> <t2068>Ama ertesi akşam geldiğimde, Bayan Mary Sutherland'in kayıp güveyinin kimliğiyle ilgili bütün ipuçlarının elinin altında olacağından emindim.</t2068>

<t2069>O günlerde üzerine yoğunlaşmak zorunda kaldığım, işimle ilgili önemli bir mesele vardı.</t2069> <t2070>Ertesi günü bir hastamın başucunda geçirmek zorunda kaldım.</t2070> <t2071>Ancak saat altıya doğru serbest kalabildim.</t2071> <t2072>Bu küçük vakanın sır perdesinin aralanmasını kaçırmayayım diye bir faytona atladım ve doğruca Baker Sokağı'nın yolunu tuttum.</t2072> <t2073>Vardığımda, Sherlock Holmes'u tek başına otururken buldum.</t2073> <t2074>Uzun, ince vücuduyla koltuğa gömülmüş, yarı uykulu bir halde karşıladı beni.</t2074> <t2075>Çevredeki şişe barikatı, deney tüpleri ve hidroklorik asidin yakıcı kokusu, bütün gününü o çok hoşlandığı kimyasal çalışmalarla geçirdiğini gösteriyordu.</t2075>

<t2076>"Ee, çözdün mü bari?" diye sordum içeri girdikten sonra.</t2076>

<t2077>"Evet.</t2077> <t2078>Barit bisülfatmış.</t2078><t2079>"</t2079>

<t2080>"Hayır, hayır, vakayı kastediyorum!" diye bağırdım.</t2080>

<t2081>"Ha, onu mu?</t2081> <t2082>Ben de üzerinde çalıştığım tuzu sordun sandım.</t2082> <t2083>Dün bazı ayrıntıların ilginç olduğunu söylemiştim, ama meselenin gizemli bir yanı yoktu.</t2083> <t2084>Ne yazık ki tek sorun, suçluyu cezalandıracak bir kanun olmaması.</t2084><t2085>"</t2085>

<t2086>"Kimmiş peki ve ne diye Bayan Sutherland'i terk etmiş?</t2086><t2087>"</t2087>

<t2088>Daha soru ağzımdan yeni çıkmış ve Holmes'ün cevap vermesine ramak kalmıştı ki önce koridordaki ayak seslerini, sonra da kapının çalındığını duyduk.</t2088>

<t2089>"Bu gelen, kızın üvey babası Bay James Windibank olmalı," dedi Holmes.</t2089> <t2090>"Saat altıda geleceğini yazmıştı.</t2090> <t2091>Buyrun!</t2091><t2092>"</t2092>

<t2093>Tıraşlı ve soluk yüzlü, belirgin şekilde kaçamak tavırlı bir adam girdi içeriye.</t2093> <t2094>Otuz yaşlarında görünen bu adam son derece keskin ve delici gri gözlere sahipti, iri yapılı ve orta boyluydu.</t2094> <t2095>Bize sorgulayıcı bir bakış attı, parlak şapkasını büfenin üzerine koydu ve usulca selam vererek en yakın sandalyeye sindi.</t2095>

<t2096>"İyi akşamlar Bay James Windibank," dedi Holmes.</t2096> <t2097>"Sanırım, saat altıda buluşmamızı kabul eden, daktiloyla yazılmış bu mektup sizin.</t2097><t2098>"</t2098>

<t2099>"Evet beyefendi.</t2099> <t2100>Biraz geç kaldığım için özür dilerim, ama bilirsiniz işte, elimde olmayan nedenler var.</t2100> <t2101>Bayan Sutherland küçük sorunuyla canınızı sıktığı için üzgünüm, ne de olsa kirli çamaşırların ortaya dökülmesinden hiç hoşlanmam.</t2101> <t2102>Buraya gelmesine hiç razı değildim, ama siz de fark etmişsinizdir, kendisi çok heyecanlı ve fevri bir kızdır ve bir konuda kararını vermişse ölseniz yolundan döndüremezsiniz.</t2102> <t2103>Resmi polisle bir bağlantınızın olmadığını bildiğimden durumu umursamadım ama yine de böyle ailevi bir problemin duyulması hiç hoş değil.</t2103> <t2104>Hem boşu boşuna bir çaba bence, çünkü şu Hosmer Angel'ı bulabileceğinizi pek sanmıyorum.</t2104><t2105>"</t2105>

<t2106>"Tam tersi," dedi Holmes sessizce, "Bay Hosmer Angel'ı bulacağıma inanmak için yeterince nedenim var.</t2106><t2107>"</t2107>

<t2108>Bay Windibank şiddetle irkildi ve eldivenlerini elinden düşürdü.</t2108> <t2109>"Neymiş o nedenler?</t2109> <t2110>Duymak için sabırsızlanıyorum," dedi.</t2110>

<t2111>"Garip olan şu ki," diye söze başladı Holmes, "bir daktilonun da bir insanın el yazısı gibi kendine has özellikleri vardır.</t2111> <t2112>Kullanılmış iki daktilo tıpatıp aynı olamaz.</t2112> <t2113>Bazı harfler diğerlerinden daha çok yıpranır; bazı harflerin ise sadece bir tarafı yıpranır.</t2113> <t2114>Şimdi Bay Windibank, bana gönderdiğiniz mektupta, e harflerinin üstünde hafif bir leke ve r harflerinin kuyruğunda küçük bir kusur var.</t2114> <t2115>Yazınızın kendine özgü on dört özelliği daha var ama bu saydıklarım en belirgin olanları.</t2115><t2116>"</t2116>

<t2117>"Bürodaki bütün yazışmalarımızı bu daktiloyla yaptığımız için biraz eskidi tabii," diye cevap verdi ziyaretçimiz, küçük, parlak gözlerini Holmes'a dikerek.</t2117>

<t2118>"Şimdi size sahiden çok ilginç bir çalışma göstereceğim Bay Windibank," diye devam etti Holmes.</t2118> <t2119>"Bu günlerde, daktilonun suçla ilişkisi hakkında küçük bir makale yazmayı düşünüyorum; ne zamandır üzerinde durduğum bir konudur da.</t2119> <t2120>Kayıp adamdan geldiği iddia edilen dört mektup var elimde.</t2120> <t2121>Hepsi daktiloyla yazılmış.</t2121> <t2122>Her birinde, sadece e harflerinin üstünde leke bulunmasının ve r harflerinin kuyruksuz olmasının dışında, büyüteçle bakıldığında fark edilebilen on dört ortak özellik daha görülüyor.</t2122><t2123>"</t2123>

<t2124>Bay Windibank, sandalyesinden fırlayıp şapkasını kaptı.</t2124> <t2125>"Böyle hayal ürünü konuşmalarla vakit kaybedemem Bay Holmes," dedi.</t2125> <t2126>"Adamı yakalayabilirseniz ne âlâ, sonucunu bana da haber verirsiniz.</t2126><t2127>"</t2127>

<t2128>"Elbette," dedi Holmes, adamın arkasına geçip kapıyı kilitledikten sonra.</t2128> <t2129>"Öyleyse işte size haber veriyorum: onu yakaladım!</t2129><t2130>"</t2130>

<t2131>"Kimmiş? Nerede?" diye bağırdı Bay Windibank.</t2131> <t2132>Beti benzi atmış, kapana kısılmış fare gibi çevresine bakmaya başlamıştı.</t2132>

<t2133>"Ama bu işe yaramaz...</t2133> <t2134>Kesinlikle yaramaz," dedi Holmes yumuşak bir ses tonuyla.</t2134>

<t2135>"Kurtuluş yolunuz yok Bay Windibank.</t2135> <t2136>Böyle basit bir meseleyi çözmemin imkânsız olduğunu söylemeniz çok kötü bir iltifattı, zira her şey çok açık, ortada!</t2136> <t2137>Oturun da olan bitenleri konuşalım.</t2137><t2138>"</t2138>

<t2139>Ziyaretçimiz bir sandalyeye çöktü.</t2139> <t2140>Yüzü hayalet gibi bembeyazdı ve alnındaki ter damlaları parlıyordu.</t2140> <t2141>"Ama kanunen…</t2141> <t2142>Bir şey yapılamaz," diye kekeledi.</t2142>

<t2143>"Maalesef dediğiniz doğru.</t2143> <t2144>Ama aramızda kalsın, şimdiye kadar karşılaştığım en zalimce, bencilce ve insafsızca hileydi bu, Bay Windibank.</t2144> <t2145>Şimdi ben olayların seyrini anlatacağım, yanılırsam lütfen beni düzeltin.</t2145><t2146>"</t2146>

<t2147>Adam büsbütün mahvolmuş biri gibi, başını öne eğmiş, sandalyesine gömülmüş halde oturuyordu.</t2147> <t2148>Holmes ayaklarını şöminenin köşesine koydu ve elleri cebinde, arkasına yaslanarak konuşmaya başladı.</t2148> <t2149>Bize değil de kendine konuşuyor gibiydi.</t2149>

<t2150>"Adam sırf parası için kendinden çok yaşlı bir kadınla evlenir," diye söze başladı,</t2150>

<t2151>"ve onlarla birlikte yaşadığı sürece, evin kızının parasını kullanmanın keyfini çıkarır.</t2151> <t2152>Onların konumundaki insanlar için önemli bir meblağ sayılabilecek bu paranın yokluğu, ciddi bir değişikliğe yol açabilir.</t2152> <t2153>Bu yüzden parayı korumak gerekir.</t2153> <t2154>Kız sevimli, iyi niyetli, duygusal ve sıcakkanlıdır; bu dürüst kişiliği ve küçük geliriyle birlikte uzun süre bekâr kalmasına izin verilmemelidir.</t2154> <t2155>Evlenecek olması, yılda yüz sterlini kaybetmesi anlamına gelmektedir.</t2155> <t2156>Bu durumda, üvey babası bunu önlemek için ne yapar?</t2156> <t2157>Önce onu evde tutup yaşıtlarıyla arkadaşlık kurmasını engellemeye çalışır.</t2157> <t2158>Fakat bunu ne kadar sürdürebilir ki?</t2158> <t2159>Zaten kız da inat etmeye ve haklarını aramaya başlamıştır; nihayet bir baloya gitmek istediğini söyler.</t2159> <t2160>Peki, o zaman kurnaz üvey babası ne yapar?</t2160> <t2161>Kalbinin değil de aklının sesini dinler.</t2161> <t2162>Karısının yardımı ve suç ortaklığıyla kılık değiştirir.</t2162> <t2163>Keskin gözlerini renkli gözlüklerle, yüzünü bir bıyık ve gür favorilerle, berrak sesini ise sahte bir fısıltıyla gizler.</t2163> <t2164>Kızın miyopluğundan da faydalanarak Bay Hosmer Angel'a dönüşür ve âşık rolünü kendi oynayarak diğer âşıkları kızdan uzak tutar.</t2164><t2165>"</t2165>

<t2166>"İlk başta sadece bir şakaydı," diye inledi ziyaretçimiz.</t2166> <t2167>"Kızın kendini böyle kaptıracağını hiç düşünmemiştik.</t2167><t2168>"</t2168>

<t2169>"Pek tabii.</t2169> <t2170>Fakat genç kadın kendini tamamen kaptırmıştır ve üvey babasının Fransa'da olduğuna inandığı için, bir ihanet ihtimali aklının ucundan bile geçmez.</t2170> <t2171>Zaten beyefendinin davranışlarını beğenmiştir; üstüne üstlük annesinin beyefendiye duyduğu hayranlığı da araya girince, kızın duyguları iyice sağlamlaşır.</t2171> <t2172>Sonra Bay Angel kızı aramaya başlar, çünkü gerçek kızın üzerinde bir tesir bırakmak için mümkün olduğu kadar ileri gitmeleri gerekiyordu.</t2172> <t2173>Ayarlanan buluşmalar ve bir nişan, neticede kızın duygularının bir başkasına yönelmesini kesinlikle engelleyecektir.</t2173> <t2174>Ne var ki bu aldatmaca sonsuza dek süremezdi.</t2174> <t2175>Düzmece Fransa gezileri zahmetli olmaya başlamıştır.</t2175> <t2176>Meseleyi öyle dramatik bir sona erdirmeleri gerekiyordur ki, genç kadın, üzerindeki kalıcı etkiyle bir süre başkalarına bakmasın.</t2176> <t2177>Kutsal kitap üzerine sadakat yemini ettirmeler ve olabilecek bazı şeyler hakkında düğün sabahı konuşmaların sebebi hep bu.</t2177> <t2178>James Windibank, Bayan Sutherland'in Hosmer Angel'a gözü en az on yıl başka erkek görmeyecek kadar bağlanmasını istiyordu.</t2178> <t2179>Onu kilise kapısına kadar götürür ve sonra daha ileri gidemeyeceğini bildiğinden, o eski numaraya başvurup faytonun bir kapısından binip diğerinden inerek gözden kaybolur.</t2179> <t2180>Ben olayların bu şekilde geliştiğini düşünüyorum Bay Windibank!</t2180><t2181>"</t2181>

<t2182>Holmes konuşurken, ziyaretçimizin kendine güveni geri gelmişti.</t2182> <t2183>Solgun yüzündeki alaycı ifadeyle sandalyesinden kalkıp konuşmaya başladı.</t2183>

<t2184>"Dediğiniz gibi olabilir de, olmayabilir de Bay Holmes," dedi, "şayet göründüğünüz kadar zekiyseniz, şu anda kanunları çiğneyenin ben değil siz olduğunu da biliyorsunuzdur.</t2184> <t2185>Ben başından beri kanuna aykırı bir şey yapmadım, ama siz şu kapıyı kilitli tuttuğunuz sürece kişisel haklara tecavüz ve kanunsuz alıkoyma suçlarını işliyor durumdasınız.</t2185><t2186>"</t2186>

<t2187>"Haklısınız, kanun size dokunamaz," dedi Holmes, anahtarı çevirip kapıyı açarak, "ama cezayı sizin kadar hak eden biri daha çıkmamıştır.</t2187> <t2188>Şayet genç kadının bir erkek kardeşi veya arkadaşı olsaydı şimdiye kadar çoktan kırbacını sırtınıza indirmişti bile." diye söze devam etti.</t2188> <t2189>Adamın yüzündeki acı alayı fark ettiğinde öfkelendi: "Müşterilerime karşı görevimin bir parçası değildir ama en iyisi şuradaki kırbacı alıp bu meseleyi kendim..."</t2189> <t2190>Kırbaca doğru iki adım attı ama daha eline almaya fırsat kalmadan Bay James Windibank merdivenlerden koşarak indi, ağır dış kapıyı çarpıp çıktı.</t2190> <t2191>Pencereden bakınca sokağın aşağısına doğru olanca hızıyla kaçarak gözden kaybolduğunu gördük.</t2191>

<t2192>"Soğukkanlı bir alçak daha!" dedi Holmes gülerek, kendini tekrar sandalyeye attıktan sonra.</t2192> <t2193>"Bu adam çok feci bir şey yapana kadar ortalıkta dolaşarak suçtan suça atlayacak ve sonunda darağacını boylayacak.</t2193> <t2194>Ama vakamız bazı açılardan ilgi çekiciydi, değil mi Watson?</t2194><t2195>"</t2195>

<t2196>"Ben düşünce seyrinizin tüm adımlarını henüz tam olarak anlayabilmiş değilim," dedim.</t2196>

<t2197>"Ta en başından anlatayım.</t2197> <t2198>Bu Bay Hosmer Angel'ın garip davranışlarının ardında sağlam bir amacının olduğu belliydi.</t2198> <t2199>Bu olaydan en kârlı çıkacak olanın da üvey baba olduğu da besbelliydi.</t2199> <t2200>Ayrıca iki adamın hiçbir zaman bir araya gelmemiş olması, biri yokken diğerinin ortaya çıkması da kuşku uyandırıyordu.</t2200> <t2201>Bir kılık değiştirmeyi akla getiren renkli gözlükler, garip ses tonu ve gür favoriler de öyle.</t2201> <t2202>Şüphelerimi kesinkes doğrulayan nokta ise imzasını bile daktiloyla atması oldu; ki bu, genç kadının adamın el yazısını en küçük bir örnekten seçebilecek kadar iyi tanıdığını gösteriyordu.</t2202> <t2203>Gördüğün gibi, küçük ayrıntılarıyla birlikte bütün bu gerçekler hep aynı yöne işaret ediyordu.</t2203><t2204>"</t2204>

<t2205>"Peki, bunları nasıl kanıtladın?</t2205><t2206>"</t2206>

<t2207>"Adamı teşhis ettikten sonra yardım almak zor değildi.</t2207> <t2208>Çalıştığı şirketi biliyordum.</t2208>

<t2209>Elimde adamın tarifi de olduğundan, kılık değiştirmek için kullanmış olabileceği her şeyi -favori, ses tonu gibi – çıkararak tarifi şirkete gönderdim ve bu tarifin çalışanlarından herhangi birine uyup uymadığını sordum.</t2209> <t2210>Daktilosunun özelliklerini fark etmiştim zaten, böylece bu iş adresindeki adamın kendisine yazarak buraya gelmesini rica ettim.</t2210> <t2211>Beklediğim gibi, cevap daktiloyla yazılmıştı ve benzer yazım kusurlarını içeriyordu.</t2211> <t2212>Fenchurch Sokağı'ndaki Westhouse& Marbank'ten gelen cevap, bu tarifin, çalışanlarından James Windibank'e tastamam uyduğunu söylüyordu.</t2212> <t2213>Yaşasın!</t2213><t2214>"</t2214>

<t2215>"Peki, Bayan Sutherland?"</t2215>

<t2216>"Ona anlatırsam bana inanmayacaktır.</t2216> <t2217>Eski bir Fars atasözü der ki: ‘Bir kadının hayalini yıkmak, bir kaplanın yavrusunu elinden almaya benzer'.</t2217> <t2218>Hafız da Horace kadar derinlikli ve bilgilidir.</t2218><t2219>"</t2219>





<t2220>Boscombe Vadisi'nin Esrarı</t2220>




<t2221>Karımla birlikte bir sabah oturmuş kahvaltı ederken hizmetçi kız bir telgraf getirdi.</t2221>

<t2222>Telgraf Sherlock Holmes'dan geliyordu ve şöyle yazıyordu: ‘Bana ayıracak birkaç günün var mı? İngiltere'nin batısından Boscombe Vadisi trajedisiyle bağlantılı bir telgraf aldım.</t2222> <t2223>Benimle gelirsen sevinirim.</t2223> <t2224>Hava ve manzara harika.</t2224> <t2225>Paddington'dan kalkan 11: 15 trenine bin.</t2225><t2226>'</t2226>

<t2227>"Ne dersin hayatım?" dedi karım bana bakarak.</t2227> <t2228>"Gidecek misin?</t2228><t2229>"</t2229>

<t2230>"Bilmem ki...</t2230> <t2231>Bu aralar çok da hastam var.</t2231><t2232>"</t2232>

<t2233>"Canım sen de, Anstruther senin yerine halleder.</t2233> <t2234>Son zamanlarda rengin soldu zaten.</t2234> <t2235>Hava değişikliği sana iyi gelir.</t2235> <t2236>Hem, Bay Sherlock Holmes'ün maceraları da hep ilgini çekmiştir.</t2236><t2237>"</t2237>

<t2238>"Bu maceralardan pek çok şey öğrendiğimi inkâr edemem," diye cevap verdim.</t2238> <t2239>"Eğer gideceksem bir an önce hazırlanmalıyım.</t2239> <t2240>Sadece yarım saatim var.</t2240><t2241>"</t2241>

<t2242>Kamp kurma konusunda Afganistan'da edindiğim tecrübe sayesinde en azından hızlı ve her zaman yolculuğa hazır bir gezgin olmuşumdur.</t2242> <t2243>Sadece birkaç eşyaya ihtiyacım olduğu için kısa sürede hazırlandım ve bir arabaya atlayarak Paddington tren istasyonunun yolunu tuttum.</t2243> <t2244>Oraya vardığımda, Sherlock Holmes peronda bir aşağı bir yukarı turluyordu.</t2244> <t2245>Üzerindeki gri renkli uzun sehayat paltosu ve bez kasketiyle olduğundan daha uzun ve ince görünüyordu.</t2245>

<t2246>"Gelmen çok iyi oldu Watson," dedi.</t2246> <t2247>"Yanımda, sonuna kadar güvenebileceğim biri olması benim için çok önemli.</t2247> <t2248>Çünkü cinayet yerinden yardım umduğum kişiler ya bu işin ehli olmuyor, ya da çok bilmiş geçiniyorlar.</t2248> <t2249>Sen trende pencere kenarında yer tut, ben de biletleri alayım.</t2249><t2250>"</t2250>

<t2251>Kompartımanda bizden başka kimse yoktu.</t2251> <t2252>Holmes yanında koca bir evrak yığını getirmişti.</t2252> <t2253>Bunları karıştırıyor, bazılarını okuyor, ara sıra ufak tefek notlar alıyor ve düşünüyordu.</t2253> <t2254>Reading'e yaklaştığımız sırada elindeki kâğıtları büyük bir balya haline getirerek üstteki rafa kaldırdı.</t2254>

<t2255>"Boscombe Vadisi'nde olan bitenleri duydun mu?" diye sordu.</t2255>

<t2256>"Hayır.</t2256> <t2257>Birkaç gündür gazete okumadım.</t2257><t2258>"</t2258>

<t2259>"Londra basını pek ayrıntılı bilgi vermemiş zaten.</t2259> <t2260>Demin, gazetelerin son sayılarından kayda değer ayrıntıları toplamakla uğraşıyordum.</t2260> <t2261>Anlaşılan bu da çözümü çok basit, şu son derece zor vakalardan biri.</t2261><t2262>"</t2262>

<t2263>"Söylediklerin biraz çelişkili değil mi?</t2263><t2264>"</t2264>

<t2265>"Ama doğrusu bu.</t2265> <t2266>Olağanüstü bir katil kesinlikle iz bırakır.</t2266> <t2267>Buna karşılık günlük işlenen sıradan cinayetlerin çözümü aslında daha zordur.</t2267> <t2268>Bu vakaya gelince, öldürülen adamın oğluna karşı ciddi bir dava açılmış durumda.</t2268><t2269>"</t2269>

<t2270>"Bir cinayet mi işlenmiş?</t2270><t2271>"</t2271>

<t2272>"Öyle olduğu iddia ediliyor.</t2272> <t2273>Bizzat kendim incelemeden hiçbir şeye kesin gözüyle bakmam.</t2273> <t2274>Önce meseleyi sana, benim de bildiğim kadarıyla birkaç kelimeyle anlatayım.</t2274>

<t2275>"Boscombe Vadisi, Ross kasabasından hiç de uzakta olmayan, Herefordshire çiftliğinin kurulduğu vadidir.</t2275> <t2276>Bu bölgedeki en büyük toprak sahibi, bir süre Avustralya'da çalışıp para kazandıktan sonra eski memleketine dönen Bay John Turner adında biri.</t2276> <t2277>Kendi arazisindeki Hatherley çiftliğini, yine kendisi gibi Avustralya'dan gelen Bay Charles McCarthy adında bir adama kiralamış.</t2277> <t2278>Birbirlerini koloniden tanıdıkları için, bir yere yerleşirken birbirlerine yakın olmak istemeleri doğal.</t2278> <t2279>Turner daha zengin olduğu için, McCarthy kiracı konumunda kalmış ama sık sık beraber olmalarından anlaşıldığına göre, aralarında herhangi bir sorun çıkmamış şimdiye kadar.</t2279> <t2280>McCarthy'nin on sekiz yaşında bir oğlu, Turner'ın da aynı yaşlarda bir kızı var ve her iki adam da dul.</t2280> <t2281>Komşu İngiliz aileleriyle, hiç ilişki kurmadan, kendi hallerinde yaşıyorlarmış.</t2281> <t2282>McCarthy'ler spora düşkün olduklarından sık sık çevredeki at yarışlarında görülüyorlarmış.</t2282> <t2283>McCarthy'nin iki hizmetçisi var: biri erkek, diğeri kadın.</t2283> <t2284>Turner'in ise, sayıca daha fazla.</t2284> <t2285>En azından yarım düzine civarında.</t2285> <t2286>Aileler hakkında toplayabildiğim bilgiler bu kadar.</t2286> <t2287>Şimdi gelelim olaya.</t2287>

<t2288>"3 Haziran günü –yani geçen Pazartesi- McCharty öğleden sonra saat üçe doğru Hatherley çiftliğinden ayrılarak, çok yakınlardaki Boscombe Gölü'ne gitmiş.</t2288> <t2289>Burası Boscombe Vadisi'ne akan nehirlerin oluşturduğu küçük bir gölmüş.</t2289> <t2290>Aynı gün sabah uşağıyla birlikte Ross'a gitmiş.</t2290> <t2291>Uşağın sonradan söylediğine göre efendisi o gün oldukça aceleciymiş, çünkü öğleden sonra saat üçte önemli bir randevüsü varmış.</t2291> <t2292>McCarthy işte bu randevudan geri sağ dönmemiş.</t2292>

<t2293>"Hatherley çiftliğindeki evinden Boscombe Gölü'ne kadar beş yüz metrelik bir mesafe vardır.</t2293> <t2294>İki kişi adamın oralardan geçtiğini görmüş.</t2294> <t2295>Görenlerden biri ihtiyar bir kadın, adını bilmiyorum; diğeriyse Bay Turner'ın çalıştırdığı orman korucusu William Crowder.</t2295> <t2296>Her iki tanık da McCarthy'nin yalnız yürüdüğünü söylüyorlar.</t2296> <t2297>Korucunun dediğine göre, McCarthy önünden geçip gittikten birkaç dakika sonra oğlu kolunda tüfeğiyle aynı yoldan babasını takip ediyormuş.</t2297> <t2298>Korucunun aklına o anda kötü bir şey gelmemiş, ta ki aynı akşam talihsiz olayı öğrenene değin.</t2298>

<t2299>"Baba-oğulu daha sonraki saatlerde göl kenarında başkaları da görmüş.</t2299> <t2300>Boscombe Gölü etrafı, çimen ve sazlıklarla çevrili ormanlık bir bölgedir.</t2300> <t2301>Patience Moran adında on dört yaşında bir kız o gün ormanda çiçek topluyormuş.</t2301> <t2302>Kendisi, Bay Turner'ın kapıcısının kızı.</t2302> <t2303>Kızın anlattığına göre Bay McCarthy'yi oğluyla birlikte göl kenarında görmüş.</t2303> <t2304>Baba oğul şiddetli şekilde tartışıyorlarmış.</t2304> <t2305>Derken baba, oğluna bağırmış.</t2305> <t2306>Bunun üzerine oğlu da babasına karşı, onu dövecekmiş gibi elini kaldırmış.</t2306> <t2307>Bunları gören kızcağız öylesine korkmuş ki oradan kaçıp eve gitmiş ve annesine her şeyi anlatmış.</t2307> <t2308>Sözünü bitirdiği sırada genç McCarthy telaşla içeri dalmış; babasını ormanda ölü bulduğunu söylemiş ve korucudan yardım istemiş.</t2308> <t2309>Genç adam çok heyecanlıymış, yanında ne tüfeği ne de şapkası varmış; sağ elinde ve gömleğinin kolunda taze kan lekesi varmış.</t2309> <t2310>Onu takip ederek göl kenarındaki çimenlikte yatan cesedi bulmuşlar.</t2310> <t2311>Maktulün kafasına ağır düz bir silahla defalarca vurulmuş.</t2311> <t2312>Bu ağır yaralar cesedin birkaç adım ötesindeki oğlunun tüfeğinin dipçiğiyle yapılmış olabilirmiş.</t2312> <t2313>Bu durumda genç adamı hemen tutukluyorlar ve "kasten cinayet" suçuyla salı günü mahkemeye sevkediyorlar.</t2313> <t2314>Çarşamba günü Ross'ta hâkim karşısına çıkıyor ve dava bir sonraki celseye erteleniyor.</t2314> <t2315>İşte Watson, polisin elindeki başlıca veriler bunlar.</t2315><t2316>"</t2316>

<t2317>"Daha lanet bir vaka olamaz herhalde,"diye fikrimi belirttim.</t2317>

<t2318>"Bütün ipuçları tek bir kişiyi işaret ediyor.</t2318><t2319>"</t2319>

<t2320>"İpuçları işin içine girince ben çok dikkatli davranırım," diye cevap verdi Holmes .</t2320> <t2321>"Başlangıçta doğrudan tek bir şeye işaret ediyormuş gibi görünüyor olabilirler ama olaya başka açıdan baktığınızda, bu sefer de tamamen farklı bir şeye işaret ettiklerini görebilirsiniz.</t2321> <t2322>İtiraf etmeliyim ki olaylar, genç adamın aleyhine gelişmiş ve suçlunun o olma ihtimali de çok yüksek.</t2322> <t2323>Ama bazı komşuları, bu arada komşu çiftliğin sahibinin kızı Bayan Turner sanığın masum olduğuna inanıyorlar ve savunması için, senin de Kızıl Soruşturma'dan tanıdığın Lestrade'e yüklemişler.</t2323> <t2324>Lestrade ise meselenin altından kalkamadığı için bana devretti.</t2324> <t2325>İşte bu yüzden orta yaşlı iki beyefendi, evlerinde kahvaltı edecekleri yerde, sabah sabah, saatte elli mil hızla batıya doğru gidiyorlar.</t2325><t2326>"</t2326>

<t2327>"Ne yazık ki bu sefer bu vaka ününe ün katmayacak.</t2327> <t2328>Çünkü tüm veriler oğlanın suçlu olduğunu gösteriyor," dedim.</t2328>

<t2329>"Apaçık bir gerçekten daha yanıltıcı bir şey yoktur dünyada," diye cevap verdi gülerek.</t2329> <t2330>"Kaldı ki, Bay Lestrade'in gözünden akan bazı apaçık gerçeklerle karşılaşabiliriz.</t2330> <t2331>Onun teorilerini nasıl çürüttüğümü bilirsin.</t2331> <t2332>Mesela ben, senin yatak odanın penceresinin sağ tarafta olduğunu açıkça görebilirken, Lestrade'in böyle apaçık belli olan birşeyi bile görebileceğinden şüphe duyarım.</t2332>

<t2333>"Nasıl olurda...</t2333><t2334>"</t2334>

<t2335>"Sevgili dostum seni iyi tanırım.</t2335> <t2336>Başlıca özelliğin olan askeri titizliğini de bilirim.</t2336> <t2337>Her sabah tıraş olursun ve bu mevsimde de güneş ışığında tıraş oluyorsundur.</t2337> <t2338>Sola doğru indikçe yapılan tıraş kötüleştiğinden ve çenenin alt köşesinde bu kusur iyice ortaya çıktığından, odanın o tarafının, diğer taraftandan daha az aydınlatılmış olduğu çok açık.</t2338> <t2339>Bunu, senin gibi titiz birini eleştirmek için değil, gözlem ve akıl yürütmeye bir örnek olsun diye söylüyorum.</t2339> <t2340>Benim yöntemim bu, ve umarım önümüzdeki meseleyi çözerken de işe yarayacaktır.</t2340> <t2341>Soruşturmada ipucu olarak ileri sürülen iki ufak nokta var ki, bunlar üzerinde biraz kafa yormalıyız.</t2341><t2342>"</t2342>

<t2343>"Neymiş onlar?</t2343><t2344>"</t2344>

<t2345>"Görünüşe bakılırsa, genç adam hemen tutuklanmamış; Hatherley Çiftliği'ne döndükten sonra tutuklanmış.</t2345> <t2346>Polis müfettişi onu tutuklamak zorunda olduğunu bildirince oğlu buna hiç şaşırmamış, bunu hakettiğini söylemiş.</t2346> <t2347>Nitekim bu ifadesi, jürinin zihnini kurcalayan bütün şüpheleri ortadan kaldırmış.</t2347>

<t2348>"Tam bir itirafmış," diye atıldım heyecanla.</t2348>

<t2349>"Hayır, çünkü hemen ardından suçunu inkâr etmiş.</t2349><t2350>"</t2350>

<t2351>"Ne olursa olsun Holmes, böyle bir olaylar zincirinden sonra en azından şüpheli bir ifade değil mi bu?</t2351><t2352>"</t2352>

<t2353>"Tam aksine," dedi Holmes, "benim için şu anda bulutların arasından görebildiğim en parlak ışık bu.</t2353> <t2354>Suçlu olsun ya da olmasın, şartların tamamen kendi aleyhinde olduğunu göremeyecek kadar aptal olamaz.</t2354> <t2355>Tutuklanması sırasında şaşırmış görünseydi veya öfkelenmiş gibi yapsaydı anlardım; o zaman ben de ondan şüphelenirdim.</t2355> <t2356>Çünkü o şartlar altında böyle bir şaşkınlık ya da öfke hiç doğal olmazdı ve ancak bir takım dolaplar çeviren bir adamın bulduğu bir taktik olarak görülürdü.</t2356> <t2357>Olanları dürüstçe kabullenişi, ya masumiyetinden, ya da ölçülü ve sağlam karakterli oluşundandır.</t2357> <t2358>Ama nasıl olur da o gün babasına bağırırken, küçük kızın ifadesine göre elini vuracakmış gibi babasına kaldırırken, evlatlık vazifelerini unutmuş gibi görünüyor?</t2358> <t2359>Bu nedenle ifadesindeki kendi kendini kınama ve pişmanlık belirtileri, bana suçlu bir zihinden çok, sağlıklı bir zihinin işaretleri gibi geliyor.</t2359><t2360>"</t2360>

<t2361>Kafamı salladım.</t2361> <t2362>"Ama Holmes, bir sürü insan bundan daha az delille asıldı.</t2362><t2363>"</t2363>

<t2364>"Evet öyle.</t2364> <t2365>Bir sürü insan da yok yere asıldı.</t2365><t2366>"</t2366>

<t2367>"Genç adam ne diyor bu işe?</t2367><t2368>"</t2368>

<t2369>"Korkarım anlattıkları savunma avukatının pek işine yaramayacak.</t2369> <t2370>Ne var ki bir iki ilginç nokta dikkatimi çekti.</t2370> <t2371>İşte burada, kendin okuyabilirsin.</t2371><t2372>"</t2372>

<t2373>Çantasından yerel Herefordshire gazetesini çıkardı ve sayfayı çevirerek şanssız genç adamın ifadesinin yazılı olduğu paragrafı işaret etti.</t2373> <t2374>Ben de arabanın bir köşesine çekilerek yazılanları çok dikkatli okumaya başladım.</t2374> <t2375>Şöyle yazıyordu:</t2375>

<t2376>‘Maktulün biricik oğlu Bay James McCarthy, çağırıldığında şöyle bir ifade vermiştir: "Üç gündür Bristol'deydim; geçen pazartesi sabahı geri döndüm.</t2376> <t2377>Ben geldiğimde babam evde yoktu; hizmetçi kız, onun uşak John Cobb'la birlikte Ross kasabasına gittiğini söyledi.</t2377> <t2378>Kısa bir süre sonra atlı arabanın tekerlek seslerini avluda işitince pencereden dışarı baktım; babam arabadan inip hızlı adımlarla avluyu geçti.</t2378> <t2379>Ama hangi yöne doğru gittiğine dikkat etmedim.</t2379> <t2380>Derken tüfeğimi alarak, tavşanın bol olduğu Boscombe Gölü'ne gitmek için yola çıktım.</t2380> <t2381>Yolda korucu William Crowder'a rastladım, ki bunu kendisi de ifadesinde belirtmiştir; ama benim babamı takip ettiğimi söylerken yanılıyordu.</t2381> <t2382>Babamın önümde gittiğinden haberim yoktu.</t2382> <t2383>Göle elli metre kala, biri ‘Cooee' diye seslendi.</t2383> <t2384>Bu, babamla aramızdaki bir parolaydı.</t2384> <t2385>O zaman hızla ileri fırladım ve onu, göl başında beklerken buldum.</t2385> <t2386>Beni görünce çok şaşırdı.</t2386> <t2387>Biraz da tersleyerek orada ne işim olduğunu sordu.</t2387> <t2388>Derken münakaşa etmeye başladık.</t2388> <t2389>Neredeyse birbirimize girecektik, çünkü babamın çok sinirli bir mizacı vardır.</t2389> <t2390>Baktım ki öfkesi dizginlenemez hale geldi, döndüm ve Hatherley Çiftliği'ne doğru yürümeye başladım.</t2390> <t2391>Elli metre ancak gitmiştim ki, arkamdan korkunç bir çığlık yükseldi.</t2391> <t2392>Bunun üzerine koşarak geri döndüm.</t2392> <t2393>Babamla karşılaşmış olduğum yere vardığımda onu can verirken buldum.</t2393> <t2394>Başı feci şekilde yarılmıştı.</t2394> <t2395>Tüfeğimi yere attım ve onu kollarıma aldım, ama hemen oracıkta son nefesini verdi.</t2395> <t2396>Birkaç dakika yanında diz çöküp bekledim, sonra da yardım istemek için Bay Turner'in kapıcısına koştum, çünkü o civardaki, en yakın ev onunkiydi.</t2396> <t2397>Babamın yanına döndüğümde ortalıkta hiç kimseyi görmedim.</t2397> <t2398>Başından nasıl yaralandığı hususunda hiçbir fikrim yok.</t2398> <t2399>Davranışları biraz soğuk ve haşin olduğundan pek sevilen bir adam değildi.</t2399> <t2400>Ama bildiğim kadarıyla hiç düşmanı yoktu.</t2400> <t2401>Bu mesele hakkında başka bir şey bilmiyorum.</t2401><t2402>"</t2402>

<t2403>"Savcı: ‘Babanız ölmeden önce size birşeyler söyledi mi?</t2403><t2404>'</t2404>

<t2405>"Tanık: ‘Bir kaç kelime mırıldandı, ama tek duyabildiğim kelime ‘arat' oldu.</t2405><t2406>'</t2406>

<t2407>"Savcı: ‘Bundan ne anlam çıkardınız?</t2407><t2408>'</t2408>

<t2409>"Tanık: ‘Bana hiçbir şey çağrıştırmadı.</t2409> <t2410>Sayıkladığını düşündüm.</t2410><t2411>'</t2411>

<t2412>"Savcı: ‘Babanızla son kavganızın sebebi neydi?</t2412><t2413>'</t2413>

<t2414>"Tanık: ‘Bunu cevaplandırmak istemiyorum.</t2414><t2415>'</t2415>

<t2416>"Savcı: ‘Korkarım size bu konuda baskı yapmak zorundayım.</t2416><t2417>'</t2417>

<t2418>"Tanık: ‘Bu hususta gerçekten konuşmak istemiyorum.</t2418> <t2419>Sizi temin ederim ki, bütün bunların başına gelen talihsizlikle hiç ilgisi yok.</t2419><t2420>'</t2420>

<t2421>"Savcı: ‘Buna mahkeme karar verir.</t2421> <t2422>Cevap vermeyi reddetmenizin ilerdeki soruşturmalarda sizinle ilgili ciddi şüpheler uyandıracağını söylememe gerek yok herhalde.</t2422><t2423>'</t2423>

<t2424>"Sanık: ‘Cevap vermemekte kararlıyım.</t2424><t2425>'</t2425>

<t2426>"Savcı: ‘Bu "Cooee" çağrısının aranızda özel bir işaret olduğunu söylemiştiniz.</t2426> <t2427>‘</t2427>

<t2428>"Tanık: ‘Evet, öyleydi.</t2428><t2429>'</t2429>

<t2430>"Savcı: ‘Peki, nasıl oldu da sizi görmeden, hatta Bristol'den geri döndüğünüzü bile bilmeden böyle seslendi?</t2430><t2431>'</t2431>

<t2432>"Tanık (oldukça şaşkın): ‘Bilmiyorum.</t2432><t2433>'</t2433>

<t2434>"Bir jüri üyesi: ‘Çığlığı duyup geri döndüğünüzde ve babanızı ağır yaralı yatarken gördüğünüzde şüphenizi çeken bir şey oldu mu?</t2434><t2435>'</t2435>

<t2436>"Tanık: ‘Pek olmadı.</t2436><t2437>'</t2437>

<t2438>"Savci: ‘Ne demek istiyorsunuz?</t2438><t2439>'</t2439>

<t2440>"Tanık: ‘Koruluk düzlüğüne koşarken o kadar heyecanlı ve endişeliydim ki, babamdan başka bir şey düşünemiyordum.</t2440> <t2441>Ama sanki ileri doğru koşarken sol tarafımda belli belirsiz bir şey gördüm gibi geldi.</t2441> <t2442>Gri renkli bir şey, bir palto belki ya da ekose bir şal.</t2442> <t2443>Babamın başından kalktığımda tekrar etrafıma baktım ama o şey kaybolmuştu.</t2443><t2444>'</t2444>

<t2445>"Savcı: ‘Yani siz yardım çağırmaya gitmeden önce mi kaybolmuştu?</t2445><t2446>'</t2446>

<t2447>"Tanık: ‘Evet öyle.</t2447><t2448>'</t2448>

<t2449>"Savcı: ‘O şeyin ne olduğunu söyleyebilir misiniz?</t2449><t2450>'</t2450>

<t2451>"Tanık: ‘Hayır, ama orada bir şey yatıyordu işte.</t2451><t2452>'</t2452>

<t2453>"Savcı: ‘Cesetten ne kadar uzaktaydı?</t2453><t2454>'</t2454>

<t2455>"Tanık: ‘Dört metre ya vardı ya yoktu.</t2455><t2456>'</t2456>

<t2457>"Savcı: ‘Peki, koruluğun başından ne kadar uzaklıktaydı?</t2457><t2458>'</t2458>

<t2459>"Tanık: ‘Hemen hemen aynı uzaklıkta'</t2459>

<t2460>"Savcı: ‘Eğer o şey çalındıysa, bu sizin yaklâşık dört metre gerinizde oldu, öyle mi?</t2460><t2461>'</t2461>

<t2462>"Tanık, ‘Evet, sırtım dönüktü.</t2462><t2463>'</t2463>

<t2464>Tanığın soruşturması burada sona eriyordu.</t2464>

<t2465>"Savcı, gördüğüm kadarıyla, genç McCarthy'ye epey yüklenmiş," dedim gazetedeki sütuna bakarak.</t2465> <t2466>"Babasının, oğlunun eve döndüğünü bilmediği halde, aralarındaki işareti vermesindeki çelişkiye; babasıyla aralarında geçen tartışmayı anlatmayı reddetmesine; ve babasının son sözlerine dikkat çekmek istemiş.</t2466> <t2467>Haliyle bütün bunlar, savcının da söylediği gibi, tamamen çocuğun aleyhine.</t2467><t2468>"</t2468>

<t2469>Holmes sessizce güldü ve yumuşak koltuğunda uzandı.</t2469> <t2470>"Sen ve savcı," dedi, "genç adamın lehine olan bazı önemli noktaları es geçiyorsunuz.</t2470> <t2471>Görmüyor musun? anlattıklarını az çok hayal mahsulü olarak kabul ediyor.</t2471> <t2472>Jürinin sempatisini kazanacak bir kavga sebebi uyduramadığı için ölenin ağzından çıkan ‘arat' kelimesini de genç adamın uydurduğunu ileri sürüyor.</t2472> <t2473>Birdenbire ortadan kaybolan paltoya gelince...</t2473> <t2474>Yok dostum, ben bu vakaya, genç adamın söylediklerinin doğru olduğu varsayımıyla başlayacağım.</t2474> <t2475>Bakalım bu varsayım bizi nerelere götürecek?</t2475> <t2476>Ama şimdi, yanımdaki kitabı okuyacağım ve olay yerine gidene kadar daha fazla konuşmak istemiyorum.</t2476> <t2477>Öğle yemeğini Swindon'da yedikten sonra sanırım yirmi dakika içinde orada oluruz.</t2477><t2478>"</t2478>

<t2479>Güzel Stroud Vadisi'ni ve Severn'i geçtikten sonra saat dörde doğru küçük şirin Ross kasabasına vardık.</t2479> <t2480>Kaçamak ve kurnaz bakışlı, tilki yüzlü zayıf bir adam istasyonda bizi bekliyordu.</t2480> <t2481>Çevresindeki ortama uymayan açık kahverengi ceketi ve deri pantolonuyla Scotland Yard'dan müfettiş Lestrade idi bu.</t2481> <t2482>Onunla birlikte Hereford Arms pansiyonuna gittik, orada bize bir oda ayırtmıştı.</t2482>

<t2483>"Bir araba ayarladım," dedi Lestrade.</t2483> <t2484>Çaylarımızı içmeye koyulduk.</t2484> <t2485>"Sizin enerjik tabiatınızı iyi tanırım Holmes, suç mahalini görmezseniz içiniz rahat etmez.</t2485><t2486>"</t2486>

<t2487>"Çok naziksin,"diye cevap verdi Holmes.</t2487><t2488>"Bu, tamamen bir barometre basıncı sorunu."</t2488> <t2489>Lestrade şaşırmıştı.</t2489> <t2490>"Dediklerinizi anlamakta biraz güçlük çekiyorum," dedi..</t2490>

<t2491>"Barometre ne diyormuş bakalım?</t2491> <t2492>Hım, yirmi dokuz.</t2492> <t2493>Havada ne bulut, ne de rüzgâr var.</t2493> <t2494>Cebimde keyifle içilecek bir paket sigara var ve şu kanepe alışıldık kır pansiyonlarındaki ufacık divanlardan daha geniş ve rahat.</t2494> <t2495>Bu gece arabanıza ihtiyacım olmayacak.</t2495><t2496>"</t2496>

<t2497>Lestrade şaşırmıştı ama gülümsedi.</t2497> <t2498>"Gazetelerden bir fikir edinmiş olmalısınız," dedi.</t2498> <t2499>"Biliyorum, mesele apaçık ortada ve ne kadar derinine inersen o kadar belirginleşiyor.</t2499> <t2500>Ama ne de olsa bir hanımefendinin böyle bir isteğini reddedemezdim; hele onun kadar kararlıysa."</t2500> <t2501>Sizin hakkınızda çok şey duymuş.</t2501> <t2502>Benim yapabildiklerimden fazlasını yapamayacağınızı tekrar tekrar söylememe rağmen yine de sizin de fikrinizi almak istedi.</t2502> <t2503>Hay Allah, arabası kapıya gelmiş bile.</t2503><t2504>"</t2504>

<t2505>Daha sözünü yeni bitirmişti ki, hayatımda gördüğüm en güzel kadınlardan biri hızla odaya daldı.</t2505> <t2506>Parlak menekşe gözleri, yarı açık dudakları ve yanaklarındaki pembeliğiyle heyecan ve endişesinin bir süre için doğal çekingenliğini boğduğu belli oluyordu.</t2506> <t2507>Bizi teker teker süzdükten sonra bir kadın sezgileriyle dostuma yöneldi:</t2507>

<t2508>"Ah, Bay Sherlock Holmes!" diye bağırdı.</t2508> <t2509>"Gelmenize çok sevindim.</t2509> <t2510>Size bazı gerçekleri söylemek istiyorum.</t2510> <t2511>Biliyorum, bunu James yapmadı.</t2511> <t2512>Buna inanıyorum ve sizin de bunu göz önüne alarak çalışmaya başlamanızı istiyorum.</t2512> <t2513>Bu konuda hiç şüpheniz olmasın.</t2513> <t2514>Çocukluğumuzdan beri birbirimizi tanırız ve kusurlarını herkesten iyi bilirim; ama o bir karıncayı bile incitemeyecek kadar yufka yüreklidir.</t2514> <t2515>Onu tanıyan herkes bu suçlamanın ne kadar anlamsız olduğunu bilir.</t2515><t2516>"</t2516>

<t2517>"Umarım onu temize çıkarırız Bayan Turner," dedi Sherlock Holmes.</t2517> <t2518>"Elimden geleni yapacağıma emin olabilirsiniz.</t2518><t2519>"</t2519>

<t2520>"Tutanağı okudunuz, değil mi?</t2520> <t2521>Herhangi bir sonuca vardınız mı?</t2521> <t2522>Bir çatlak, bir gedik bulabildiniz mi?</t2522> <t2523>Ne dersiniz, sizce masum mu o?</t2523><t2524>"</t2524>

<t2525>"Büyük bir ihtimalle.</t2525><t2526>"</t2526>

<t2527>"Demedim mi?" diye bağırdı, kafasını arkaya atıp Lestrade ‘e küstahça bakarak.</t2527> <t2528>"Duyuyorsunuz!</t2528> <t2529>Bana umut veriyor.</t2529><t2530>"</t2530>

<t2531>Lestrade omuzlarını silkti.</t2531> <t2532>"Maalesef meslektaşım karar vermekte biraz acele ediyor." dedi.</t2532>

<t2533>"Ama haklı.</t2533> <t2534>Ah! Haklı olduğunu biliyorum.</t2534> <t2535>Bunu James yapmadı.</t2535> <t2536>Babasıyla arasında geçen şu tartışmaya gelince, konu benimle ilgili olduğundan savcıya hiçbir şey söylemedi, eminim.</t2536><t2537>"</t2537>

<t2538>"Sizinle ilgisi nedir?" diye sordu Holmes çabucak.</t2538>

<t2539>"Artık bazı şeyleri saklamanın anlamı kalmadı.</t2539> <t2540>James benim yüzümden babasıyla sık sık atışırdı.</t2540> <t2541>Bay McCarty evlenmemiz için çok ısrar ediyordu.</t2541> <t2542>James ve ben birbirimizi hep kardeş gibi sevdik; fakat görüyorsunuz, o daha çok genç ve hayat tecrübesi pek az.</t2542> <t2543>Doğal olarak benimle evlenmek istemiyordu.</t2543> <t2544>Bu yüzden sürekli tartışıyorlardı; eminim baba ile oğul arasındaki son kavganın nedeni de buydu.</t2544><t2545>"</t2545>

<t2546>"Peki ya sizin babanız?" diye sordu Holmes.</t2546> <t2547>"O, sizin evlenmenizden yana mıydı?</t2547><t2548>"</t2548>

<t2549>"Hayır, o da karşıydı.</t2549> <t2550>Bay McCarthy dışında kimse onaylamıyordu.</t2550><t2551>"</t2551>

<t2552>Holmes keskin ve sorgulayıcı bakışlarından birini atınca genç kadının yüzü kızardı.</t2552>

<t2553>"Bu bilgi için teşekkür ederim," dedi.</t2553> <t2554>"Yarın gelsem babanızla görüşebilir miyim?</t2554><t2555>"</t2555>

<t2556>"Maalesef doktor buna izin vermez.</t2556><t2557>"</t2557>

<t2558>"Doktor mu?</t2558><t2559>"</t2559>

<t2560>"Evet, duymadınız mı?</t2560> <t2561>Zavallı babam birkaç yıldır hasta; bu son olay da onu iyice çökertti.</t2561> <t2562>Yataktan kalkamıyor.</t2562> <t2563>dr Willows –kendisi aile doktorumuz olur- onun harabeye döndüğünü ve asabının fena halde bozulduğunu söylüyor.</t2563> <t2564>Bay McCarthy babamı, Victoria'daki eski günlerinden beri tanıyan tek adam.</t2564><t2565>"</t2565>

<t2566>"Victoria'da, öyle mi?</t2566> <t2567>Bakın bu önemli işte.</t2567><t2568>"</t2568>

<t2569>"Evet, maden ocaklarında.</t2569><t2570>"</t2570>

<t2571>"Altın ocaklarında mı?</t2571> <t2572>Yanılmıyorsam, Bay Turner bütün servetini bu ocaklardan kazandı.</t2572><t2573>"</t2573>

<t2574>"Evet, kesinlikle.</t2574><t2575>"</t2575>

<t2576>"Teşekkür ederim Bayan Turner.</t2576> <t2577>Bana çok yardımcı oldunuz.</t2577><t2578>"</t2578>

<t2579>"Yarın yeni gelişmeler olursa bana haber verirsiniz, değil mi?</t2579> <t2580>Herhalde hapishaneye James'i görmeye gidersiniz.</t2580> <t2581>Ah, giderseniz, Bay Holmes, ona masum olduğuna inandığımı söyleyin.</t2581><t2582>"</t2582>

<t2583>"Söylerim Bayan Turner.</t2583><t2584>"</t2584>

<t2585>"Şimdi eve dönmeliyim, uzun zaman dışarıda kalırsam hasta babam beni merak eder.</t2585> <t2586>Hoşçakalın.</t2586> <t2587>Tanrı yardımcınız olsun."</t2587> <t2588>Odadan, geldiği gibi heyecanla çıkıp gitti.</t2588> <t2589>Arabasının tekerleklerinin tıkırtısı kısa bir süre sonra duyulmaz oldu.</t2589>

<t2590>"Sizi anlamıyorum, Holmes," dedi Lestrade.</t2590> <t2591>Birkaç dakikalık sessizlikten sonra kibirle, "neden ona bu kadar umut veriyorsunuz ki?</t2591> <t2592>Sonunda hayal kırıklığına uğrayabilir.</t2592> <t2593>O kadar yufka yürekli değilimdir ama sizin bu yaptığınıza zalimlik denir.</t2593><t2594>"</t2594>

<t2595>"Sanırım, James McCarthy'yi temize çıkaracak bir yol buldum," dedi Holmes.</t2595> <t2596>"Onu hapishanede görme iznim var mı?</t2596><t2597>"</t2597>

<t2598>"Evet, ama sadece sizin ve benim için.</t2598><t2599>"</t2599>

<t2600>"O zaman, dışarı çıkmama kararımı tekrar gözden geçirmeliyim.</t2600> <t2601>Hereford trenini yakalayıp, onu bu gece görmek için yeterli zamanımız var mı?</t2601><t2602>"</t2602>

<t2603>"Fazlasıyla.</t2603><t2604>"</t2604>

<t2605>"O halde öyle yapalım.</t2605> <t2606>Watson, kusura bakmazsan seni yalnız bırakacağım ama birkaç saat içinde geri dönerim.</t2606><t2607>"</t2607>

<t2608>Onlarla istasyona kadar yürüdüm, sonra küçük şehirin sokaklarında dolaşıp otele geri döndüm ve kanepeye uzanıp bir roman okumaya başladım.</t2608> <t2609>Şimdi çözmeye çalıştığımız derin esrar karşısında romanın konusu o kadar zayıf kalmıştı ki, dikkatim sürekli dağılıyordu.</t2609> <t2610>Sonunda kitabı bir yana atıp günün olaylarını düşünmeye karar verdim.</t2610> <t2611>Diyelim ki bu mutsuz genç adamın hikâyesinin tamamen doğru olduğunu kabul ettik, peki, o zaman babasını bırakmasından, çığlığını duyup tekrar onun yanına dönmesine kadar geçen kısa sürede neler olup bitmişti?</t2611> <t2612>Korkunç ve ölümcül birşeyler olmalıydı.</t2612> <t2613>Ne olabilirdi onlar?</t2613> <t2614>Tıbbi bilgilerimle yaraların şeklinden ne çıkarabilirdim?</t2614> <t2615>Zile bastım ve tüm mahkeme kağıtlarını istedim.</t2615>

<t2616>Adli tıbbın ifadesine göre, sol kafatası kemiğinin arkadan üçüncüsü ve art kafa kemiğinin sol yarısı, küt bir silahla vurularak kırılmıştı.</t2616> <t2617>Böyle bir darbe ancak arkadan yaklaşılarak vurulabilirmiş.</t2617> <t2618>Bu ifade, sanığın lehine olabilirdi, çünkü tanıkların anlattıklarına göre genç adam, babasının karşısında duruyormuş.</t2618> <t2619>Ama bu neye yarar ki?</t2619> <t2620>Darbe indiği anda yaşlı adam birdenbire sırtını dönmüş olamaz mı?</t2620> <t2621>Yine de bunu Holmes'a söylemek gerekirdi.</t2621> <t2622>Bir de ölürken söylediği şu esrarengiz ‘arat' kelimesi vardı.</t2622> <t2623>Bunun anlamı ne olabilirdi?</t2623> <t2624>Sayıklama mı?</t2624> <t2625>Pek sanmıyorum.</t2625> <t2626>Ani bir darbeyle ölen bir adam sayıklamaz.</t2626> <t2627>Hayır, anlaşılan katilin kim olduğunu söylemek istemişti.</t2627> <t2628>Ama ‘arat' derken neyi kastetmişti ki?</t2628> <t2629>Muhtemel bir açıklama bulabilmek için kafa patlattım.</t2629>

<t2630>Bir de genç McCarthy'nin gördüğünü söylediği şu gri palto vardı.</t2630> <t2631>Eğer anlattıkları doğruysa, katil kaçarken paltosunu unutmuş olmalıydı.</t2631> <t2632>Unuttuğunun farkına vardıktan sonra soğukkanlılıkla geri dönüp, oğul babasının üzerine eğildiği sırada, birkaç metrelik mesafeyi katederek paltosunu alıp gitmişti.</t2632> <t2633>Ne kadar esrarlı bir olay örgüsüydü bu!Sonunda Lestrade'in düşüncelerini bırakıp Sherlock Holmes'ün sezgilerine güvenmeye ve genç McCarthy'nin masumiyetini güçlendirecek yeni kanıtların gelmesini beklemeye karar verdim.</t2633>

<t2634>Sherlock Holmes döndüğünde vakit epey geçti.</t2634> <t2635>Yalnızdı, Lestrade şehirde yatacak bir yer ayarlamıştı.</t2635>

<t2636>"Barometre hâlâ çok yüksek," dedi koltuğuna oturduktan sonra.</t2636> <t2637>"Umarım olay yerine görmeden önce yağmur yağmaz.</t2637> <t2638>Öte yandan, böyle nazik bir işi halledebilmesi için insanın iyi gününde olması lazım ve ben bu uzun yol yorgunluğuyla bunu beceremem.</t2638> <t2639>Bu arada,genç McCarthy'yi gördüm.</t2639><t2640>"</t2640>

<t2641>"Peki, ondan ne öğrendin?</t2641><t2642>"</t2642>

<t2643>"Hiçbir şey.</t2643><t2644>"</t2644>

<t2645>"Olayla ilgili hiçbir şey anlatmadı mı?</t2645><t2646>"</t2646>

<t2647>Holmes başıyla hayır dedi.</t2647> <t2648>"Hem de hiç.</t2648> <t2649>Bir ara onun katilin kim olduğunu bilip sakladığını düşündüm ama artık eminim ki o da herkes gibi olan bitenlere şaşkın.</t2649> <t2650>Yakışıklı ve sağlam yürekli bir genç, ama pek akıllı değil.</t2650><t2651>"</t2651>

<t2652>"Anlamadığım bir şey var.</t2652> <t2653>Bayan Turner gibi güzel ve genç bir kadınla evlenmeyi nasıl olur da erteler?" dedim.</t2653>

<t2654>"Ah, o da acıklı bir hikâye.</t2654> <t2655>Bu genç adam, kıza delicesine âşık.</t2655> <t2656>Ama iki yıl kadar önce, henüz çiçeği burnunda bir delikanlıyken –o zamanlar Bayan Turner'ı henüz tanımıyor; genç kız beş yıl yatılı okula gitmiş- bu aptal çocuk ne yapıyor bil bakalım?</t2656> <t2657>Bristol'da garson bir kızı tuzağına düşürüyor ve onunla evleniyor!</t2657> <t2658>Hiç kimsenin bundan haberi yok tabii.</t2658> <t2659>Uğruna canını vermeye hazır olmana rağmen imkânsız olduğunu bildiğin birşeyi yapmaya zorlanmanın ne kadar güç olduğunu tahmin edersin.</t2659> <t2660>Son tartışmalarında babasının, onu Bayan Turner'a evlilik teklifi etmeye zorlamasına karşı koymasının sebebi buydu işte.</t2660> <t2661>Öte yandan kendini haklı çıkartacak bir şeyi de yoktu ve babası çok sert bir adam olduğundan, gerçeği öğrenir öğrenmez canına okurdu.</t2661> <t2662>Bristol'da üç gün boyunca garson karısıyla birlikteymiş; babası nerede olduğunu bilmiyormuş; buna dikkat et, çünkü önemli.</t2662> <t2663>Neyse, yine de kötülükten iyilik çıkmış, çünkü garson kız kocasının cinayet suçuyla yargılandığını ve büyük bir ihtimalle asılacağını gazetelerden okuyunca tüm ilişkilerini kesiyor.</t2663> <t2664>Kocasına bir mektup yazarak bu evlilikten önce Bermuda Dockyard'da zaten bir kocasının olduğunu, yani aralarında hiçbir bağın olmadığını açıkça belirtiyor.</t2664> <t2665>Sanırım en azından bu haber, bütün bu çektiklerinden sonra genç McCarthy'yi biraz olsun avutmuştur.</t2665><t2666>"</t2666>

<t2667>"Ama eğer o suçsuzsa, bu işi kim yaptı o zaman?</t2667><t2668>"</t2668>

<t2669>"Kim mi?</t2669> <t2670>Dikkatini özellikle iki noktaya çekmek isterim.</t2670> <t2671>Maktul göl kenarında biriyle buluşacaktı; bu kimse oğlu olamazdı çünkü o, Bristol'daydı ve babası onun döndüğünü bilmiyordu.</t2671> <t2672>İkincisi, baba Mc Carthy, oğlunun döndüğünü bilmeden ‘Cooee!' diye bağırmıştı.</t2672> <t2673>Bunlar vakanın kaderini belirleyen hayati noktalar işte.</t2673> <t2674>İstersen şimdi George Meredith'ten konuşalım.</t2674> <t2675>Ayrıtıları yarına bırakalım.</t2675><t2676>"</t2676>

<t2677>Holmes'ün tahmin ettiği gibi, ertesi gün yağmur yağmadı.</t2677> <t2678>Sabah hava güneşli ve bulutsuzdu.</t2678> <t2679>Saat dokuzda Lestrade, bizi arabayla alarak önce Hatherley Çiftliği'ne, oradan da Boscombe Gölü'ne götürdü.</t2679>

<t2680>"Bu sabahki haberler ciddi," dedi Lestrade yolda.</t2680> <t2681>"Duyduğuma göre Bay Turner'in sağlığı bozulmuş; doktor, kurtulacağını sanmıyormuş.</t2681><t2682>"</t2682>

<t2683>"Yaşlı bir adamdı değil mi?" diye sordu Holmes.</t2683>

<t2684>"Altmışlarında, ama sağlığı altın madenlerinde bozulmuş ve uzun süredir hasta.</t2684> <t2685>Son olan bitenler onu iyiden iyiye sarstı.</t2685> <t2686>McCarthy'yle eski arkadaşlarmış ve dahası, ona büyük iyiliği dokunmuş.</t2686> <t2687>Öğrendiğime göre, Hatherley Çiftliği'ni işletmesine karşı McCarthy'den beş kuruş almıyormuş.</t2687><t2688>"</t2688>

<t2689>"Demek öyle.</t2689> <t2690>Bak bu ilginç," dedi Holmes.</t2690>

<t2691>"Ah, evet! Ona defalarca yardım etmiş.</t2691> <t2692>Burada herkes Bay Turner'in Bay McCarty'ye yaptığı iyiliklerden bahsediyor.</t2692><t2693>"</t2693>

<t2694>"Gerçekten mi?</t2694> <t2695>Kendi adına fazla birşeye sahip olmayan ve Turner'a vefa borcu olan McCarthy'nin, hâlâ tek mirasçı olan Bayan Turner'ı oğluyla evlendirmekten bahsediyor olması sizin de dikkatinizi çekmedi mi?</t2695> <t2696>Sanki her şey bir evlenme teklifiyle hallolacakmış gibi davranıyordu.</t2696> <t2697>Kızın da açıkladığı gibi, Turner'in kendisinin bu evliliğe karşı olduğunu bilmemiz işi daha da garipleştiriyor.</t2697> <t2698>Bundan birşeyler çıkartamıyor musunuz?</t2698><t2699>"</t2699>

<t2700>"Çıkarımlara ve akıl yürütmelere başladık yine," dedi Lestrade bana göz kırparak.</t2700>

<t2701>"Teoriler ve hayallerin peşinden koşmadan gerçekleri ortaya çıkarmaktan bıktım.</t2701><t2702>"</t2702>

<t2703>"Haklısınız," dedi Holmes ağır başlılıkla, "gerçekleri ortaya çıkarmak size her zaman zor gelmiştir.</t2703><t2704>"</t2704>

<t2705>Lestra abartılı bir nezaketle cevap verdi:</t2705>

<t2706>"Buna rağmen olaylardan çıkardığım bir sonuç var ki; bunu anlamakta zorlanıyorsunuz.</t2706><t2707>"</t2707>

<t2708>"Neymiş o?</t2708><t2709>"</t2709>

<t2710>"Bence baba McCarthy, oğul McCarthy tarafından öldürüldü; gerisi fasafiso.</t2710><t2711>"</t2711>

<t2712>"Göreceğiz bakalım," dedi Holmes gülerek.</t2712> <t2713>"Şu soldaki, Hatherley Çiftliği değil mi?</t2713><t2714>"</t2714>

<t2715>"Evet, ta kendisi.</t2715><t2716>"</t2716>

<t2717>Geniş, konforlu görünen, damı kiremitle döşeli, iki katlı bir binaydı.</t2717> <t2718>Etrafını çeviren gri renkli duvarları sarmâşıklar kaplamıştı.</t2718> <t2719>Fakat kapalı perdeler ve dumansız bacalarıyla kasvetli bir görünüşü vardı.</t2719> <t2720>Sanki bu lanetin ağırlığı hâlâ üzerindeydi.</t2720>

<t2721>Kapıyı çaldık; Holmes'ün ricası üzerine hizmetçi kadın bize, efendisinin öldüğü gün giymiş olduğu çizmelerle genç McCarthy'ye ait bir çift çizmeyi gösterdi; ama bunlar, genç adamın o akşam giydiği çizmeler değildi.</t2721> <t2722>Holmes bu ayakkabıları inceden inceye gözden geçirdikten sonra, bunları yedi sekiz açıdan dikkatle ölçtükten sonra avludan Boscombe Gölü'ne giden patikaya girdik.</t2722>

<t2723>Koku aldığında, Sherlock Holmes adeta kişilik değiştirirdi.</t2723> <t2724>Baker Sokağı'ndaki o sakin düşünen mantıklı adamı artık tanımakta zorlanırdınız.</t2724> <t2725>Yüzü kızarır ve karanlıklaşırdı.</t2725> <t2726>İki koyu çizgi haline dönüşen kaşlarının altından gözleri çelik gibi parlardı.</t2726> <t2727>Başı öne düşer, omuzları bükülür,dudakları kısılır ve uzun, sinirli boynunda damarları tek tek ortaya çıkardı.</t2727> <t2728>Burun delikleri hayvansı bir av arzusuyla büyür ve zihni tamamen önündeki soruna yoğunlaşırdı.</t2728> <t2729>Öyle ki, kendisine bir soru sorulduğunda veya biri düşüncesini belirttiğinde ya hiç duymaz, ya da çabuk ve sabırsız bir homurdanmayla cevap verirdi.</t2729>

<t2730>Çayırların arasında uzanan patikayı sessizce hızla geçerek orman yolundan Boscombe Gölü'ne ulaştı.</t2730> <t2731>Zemin bütün bölgedeki gibi nemli ve çamurluydu.</t2731> <t2732>Gerek patikada, gerekse yolun her iki tarafındaki çimenler üzerinde pek çok ayak izi vardı.</t2732> <t2733>Holmes bazen koşturuyor bazen de kıpırdamadan duruyordu.</t2733> <t2734>Çayırın çevresinde küçük bir tur attı.</t2734> <t2735>Lestrade ve ben arkasından gidiyorduk.</t2735> <t2736>Lestrade kayıtsız ve kibirli bir havaya bürünmüştü ama ben, bütün hareketlerinin belli bir amaca yönelik olduğunu bildiğimden dostumu ilgiyle izliyordum.</t2736>

<t2737>Hafif sazlıklarla kaplı Boscombe Gölü yaklâşık elli metre genişliğindeydi ve Hatherley Çiftliği ile zengin Bay Turner'ın özel parkının arasındaki sınırda bulunuyordu.</t2737> <t2738>Uzakta, ağaçların arasından, zengin arazi sahibinin evinin sivri tepeli kubbeleri seçilebiliyordu.</t2738> <t2739>Gölün Hatherley tarafında ağaçlar sıktı ve sınırını sazlıkların çizdiği gölün çevresinde, ağaçların arasında yirmi adım genişliğinde dar bir kuşak uzanıyordu.</t2739> <t2740>Lestrade, bize cesedin bulunduğu noktayı gösterdi.</t2740> <t2741>Zemin o kadar ıslaktı ki, talihsiz adamın yaralanıp düştüğü yerde bıraktığı izler açıkça görünüyordu.</t2741> <t2742>Gergin yüzü ve dikkatli bakışlarından anladığım kadarıyla Holmes çiğnenmiş çimenden bazı ipuçları elde etmişti.</t2742> <t2743>Kokunun izini süren bir köpek gibi oradan oraya dönüp dolaşıyordu.</t2743> <t2744>Sonunda dedektife dönerek:</t2744>

<t2745>"Göle niye girdiniz?" diye sordu.</t2745>

<t2746>"Bir tırmıkla suyu taradım.</t2746> <t2747>Belki silah veya ipucu bulabilirim diye.</t2747> <t2748>Ama sen bunları nasıl oluyor da...</t2748><t2749>"</t2749>

<t2750>"Şşş...</t2750> <t2751>Şimdi buna zamanım yok!</t2751> <t2752>Sol ayağınızla hafif içe basıyorsunuz; ayak iziniz burada her tarafta.</t2752> <t2753>Bir köstebek bile görebilirdi bunu.</t2753> <t2754>Sonra sazlıklar arasında kayboluyor.</t2754> <t2755>Şu sığır sürüsü buraları çiğneyip geçmeden önce gelseydim işim çok daha kolay olurdu.</t2755> <t2756>Kapıcıyla birlikte gelenlerin izleri burada; cesede beş metre mesafedeki tüm ayak izlerini yok etmişler.</t2756> <t2757>Yalnız şurada, aynı kişinin ayakkabılardan çıkma üç ayrı iz var.</t2757><t2758>"</t2758>

<t2759>Daha iyi görebilmek için cebinden büyütecini çıkardı ve pardösüsünü yere serip üzerine uzandı.</t2759> <t2760>Bizimle değil de, daha çok kendi kendine konuşuyordu.</t2760> <t2761>"Bunlar genç McCarthy'nin ayakları.</t2761> <t2762>İki kez yürüyerek, bir kez de koşarak geçmiş; tabanın izleri daha derinken topukların izleri güçlükle seçiliyorsa koşmuş demektir.</t2762> <t2763>Bu, anlattığı hikâyeye de uyuyor.</t2763> <t2764>Babasının yerde yattığını görünce koşmuş.</t2764> <t2765>Şuradaki izler de babasının; bir aşağı, bir yukarı dolaşmış.</t2765> <t2766>Peki, ya şu iz?</t2766> <t2767>Oğlunun tüfeğinin dipçiğine ait, bir an durmuş, sesleri dinlerken silahını dayadığı yer.</t2767> <t2768>Aha! Bakın burada ne var!</t2768> <t2769>Ayak uçları! ayak uçları!</t2769> <t2770>Köşeli ve pek alışılmadık çizmeler!</t2770> <t2771>Geliyorlar, gidiyorlar, bir daha geliyorlar...</t2771> <t2772>elbette, palto için.</t2772>

<t2773>Peki, nereden geliyorlar?</t2773><t2774>"</t2774>

<t2775>İzi bazen bulup bazen kaybederek, sonunda ormanın sonundaki büyük bir kayın ağacının gölgesine varana kadar koşuşturup durdu.</t2775> <t2776>Bir ucundan diğerine dolaştı ve bir kez daha yüz üstü yere uzandı.</t2776> <t2777>Aniden bir sevinç çığlığı attı.</t2777> <t2778>Uzun bir süre orada öylece kaldı.</t2778> <t2779>Toprak zemindeki yaprakları eşeledi; kuru dalları ayıkladı, sonra toprağı kazdı ve birazını bir zarfa koydu.</t2779> <t2780>Büyüteciyle sadece zemini değil, ağaçların kabuklarını da inceledi.</t2780> <t2781>Yosunların ortasındaki bir taşı da alarak yakından baktı.</t2781> <t2782>Sonra da koruluktan ana yola çıkan dar patikadan yürüdü.</t2782> <t2783>İzler korunun sonunda kayboluyordu.</t2783>

<t2784>"Gerçekten de çok ilginç bir vakaymış," dedi.</t2784> <t2785>Yine eski normal haline geri dönmüştü.</t2785>

<t2786>"Şu sağdaki gri ev kapıcının kulübesi olmalı.</t2786> <t2787>Gidip Moran'la konuşmak veya en azından bir not bırakmak istiyorum.</t2787> <t2788>Bunu yaptıktan sonra öğle yemeğine gidebiliriz.</t2788> <t2789>Siz önden arabaya yürüyün, ben de birazdan size gelirim.</t2789><t2790>"</t2790>

<t2791>On dakika sonra hep birlikte arabaya atlayıp, Ross kasabasına doğru yola koyulduk.</t2791> <t2792>Holmes, ormandan aldığı taşı hâlâ yanında taşıyordu.</t2792>

<t2793>"Bu ilginizi çekebilir Lestrade," dedi taşı uzatarak.</t2793> <t2794>"Cinayet bununla işlenmiş.</t2794><t2795>"</t2795>

<t2796>"Ama üzerinde hiç iz göremiyorum.</t2796><t2797>"</t2797>

<t2798>"Yok da ondan.</t2798><t2799>"</t2799>

<t2800>"Peki siz nereden biliyorsunuz o zaman?</t2800><t2801>"</t2801>

<t2802>"Altında çimen bitmiş, demek ki sadece birkaç günden beri bu taş, aldığım yerde duruyordu.</t2802> <t2803>Üstünde nereden geldiğine dair hiçbir işaret yoktu.</t2803> <t2804>Yaralara da uyuyor.</t2804> <t2805>Zaten başka bir silahın izi de yok.</t2805><t2806>"</t2806>

<t2807>"Peki, katil kim?</t2807><t2808>"</t2808>

<t2809>"Uzun boylu bir adam, hem solak, hem de sağ ayağı topallıyor.</t2809> <t2810>Ökçeleri kalın bir av çizmesi giyiyor, gri renkte bir paltosu var, Hint purosu içerken ağızlık kullanıyor ve cebinde eski bir çakı taşıyor.</t2810> <t2811>Başka işaretler de var ama bu saydıklarımız bize yeter.</t2811><t2812>"</t2812>

<t2813>Lestrade güldü.</t2813> <t2814>"Maalesef şüphelerim hâlâ devam ediyor," dedi.</t2814> <t2815>"Varsayımlarınız iyi güzel de, bütün bunların inatçı İngiliz jürisini tatmin edeceğini sanmıyorum.</t2815><t2816>"</t2816>

<t2817>"Nous verrons," diye cevap verdi Holmes sakince.</t2817> <t2818>"Siz kendi yöntemlerinizi kullanın, ben de kendiminkileri.</t2818> <t2819>Bugün öğleden sonra yapacak daha bir sürü işim var.</t2819> <t2820>Sanırım Londra'ya gidecek akşam trenine yetişiriz,Watson.</t2820><t2821>"</t2821>

<t2822>"Meseleyi tamamlanmadan bırakacak mısın yani?</t2822><t2823>"</t2823>

<t2824>"Hayır, tamamlandı zaten.</t2824><t2825>"</t2825>

<t2826>"Peki ya cinayetin sırrı?</t2826><t2827>"</t2827>

<t2828>"Çözüldü.</t2828><t2829>"</t2829>

<t2830>"Suçlu kim o zaman?</t2830><t2831>"</t2831>

<t2832>"Az önce tarif ettiğim beyefendi.</t2832><t2833>"</t2833>

<t2834>"İyi ama kim bu?</t2834><t2835>"</t2835>

<t2836>"Onu bulmak zor olmayacak.</t2836> <t2837>Burası o kadar da kalabalık bir yöre değil.</t2837><t2838>"</t2838>

<t2839>Lestrade, omuzlarını silkti.</t2839> <t2840>"Ben pratik bir adamım," dedi.</t2840> <t2841>"Hiç işim yok da etrafta dolaşıp, bir bacağı aksayan, solak bir adam arayacağım.</t2841> <t2842>Scotland Yard'a rezil olurum sonra.</t2842><t2843>"</t2843>

<t2844>"Öyle olsun," dedi Holmes sakince.</t2844> <t2845>"Siz şansınızı kullandınız.</t2845> <t2846>Otelinize geldik.</t2846> <t2847>Hoşçakalın.</t2847> <t2848>Gitmeden önce size telgraf çekerim.</t2848><t2849>"</t2849>

<t2850>Lestrade'i bırakarak otelimize gittik.</t2850> <t2851>Öğle yemeği bizi bekliyordu.</t2851> <t2852>Holmes suskundu, derin bir düşünceye dalmıştı.</t2852> <t2853>Yüzünde acı dolu bir ifade vardı.</t2853> <t2854>İçinden çıkılamaz bir durumla karşı karşıyaydı sanki.</t2854>

<t2855>"Dinle Watson,"dedi, masa toparlandıktan sonra,"şu sandalyeye otur da sana anlatayım.</t2855> <t2856>Ne yapacağımı bilmiyorum ve tavsiyene ihtiyacım var.</t2856> <t2857>Bir puro yak ve dinle.</t2857><t2858>"</t2858>

<t2859>"Dinliyorum.</t2859><t2860>"</t2860>

<t2861>"Bu vakada, genç McCarthy'nin hikâyesinde ta başından beri iki nokta var ki, ben onların adamın lehine olduğunu düşünüyoum, sense aleyhine olduğunu.</t2861> <t2862>Biri, genç adamın ifadesine göre babasının, oğlunu görmeden önce ‘Cooee!' diye işaret vermesi; diğeri de ölmeden önceki son sözleri.</t2862> <t2863>Başka şeyler de söylemişti ama oğlu sadece bunları anlayabilmişti.</t2863> <t2864>Şimdi, araştırmamız bu iki noktadan yola çıkmalı.</t2864> <t2865>Genç adamın söylediklerinin bir an için doğru olduğunu varsayalım.</t2865><t2866>"</t2866>

<t2867>"Peki şu ‘Cooee' sesi ne oluyor o zaman?</t2867><t2868>"</t2868>

<t2869>"Oğluna yöneltmiş olamaz.</t2869> <t2870>Onun Bristol'de olduğunu sanıyordu.</t2870> <t2871>Duyuş mesafesinde olması tamamen tesadüf.</t2871> <t2872>Bu sesi, buluşmak için gittiği adamın dikkatini çekmek için çıkardı.</t2872> <t2873>Ama bu ‘Cooee' sesi Avustralya'ya özgü bir ses, yani Avustralyalılar arasında kullanılıyor.</t2873> <t2874>Demek ki McCarthy'nin Boscombe Gölü'nde buluşacağı adam büyük ihtimalle Avustralya'dan tanıdığı biriydi.</t2874><t2875>"</t2875>

<t2876>"Peki, şu ‘arat' kelimesi ne anlama geliyor?</t2876><t2877>"</t2877>

<t2878>Sherlock Holmes, cebinden katlanmış bir kağıt parçası çıkararak masanın üzerine yaydı.</t2878> <t2879>"Bu Victoria Kolonisi'nin haritası," dedi.</t2879> <t2880>"Geçen gece Bristol'den istettim bunu."</t2880> <t2881>Elini haritanın bir bölgesine koydu.</t2881> <t2882>"Ne yazıyor şurada?</t2882><t2883>"</t2883>

<t2884>"ARAT," dedim.</t2884>

<t2885>Elini kaldırdı ve haritanın tamamını göstererek:"Ya şimdi?" dedi.</t2885>

<t2886>"BALLARAT.</t2886><t2887>"</t2887>

<t2888>"Tamam.</t2888> <t2889>Aslında adamın söylediği şey buydu ama oğlu sadece son hecesini duyabildi.</t2889> <t2890>Babası ise katilin adını söylemeye çalışıyordu.</t2890> <t2891>Yani Ballaratlı bilmem kim!</t2891><t2892>"</t2892>

<t2893>"Mükemmel!" diye atıldım.</t2893>

<t2894>"Herşey çok açık.</t2894> <t2895>Şimdi, gördüğün gibi çemberi oldukça daralttım.</t2895> <t2896>Üçüncü nokta, eğer oğlunun ifadesini doğru kabul edersek, katilin gri bir paltosu olması gerekiyordu.</t2896> <t2897>Bu durumda araştırmamızı, Ballarat'ta yaşamış gri paltolu bir Avustralyalı tarifine kadar indirgedik.</t2897><t2898>"</t2898>

<t2899>"Kesinlikle.</t2899><t2900>"</t2900>

<t2901>"Ve bu bölgeden biri olmalı, çünkü göle ya çiftlikten, ya da çevresindeki araziden gidiliyor ve bu bölgelere de yabancılar kolaylıkla giremiyor.</t2901><t2902>"</t2902>

<t2903>"Doğru.</t2903><t2904>"</t2904>

<t2905>"Gelelim bugünkü araştırmamıza.</t2905> <t2906>Zemini inceledikten sonra o aptal Lestrade'e söylediğimi sen de duydun.</t2906><t2907>"</t2907>

<t2908>"Peki, bu bilgileri nasıl elde ettin?</t2908><t2909>"</t2909>

<t2910>"Benim çalışma metodumu bilirsin.</t2910> <t2911>Ayrıntıların gözlemlenmesi üzerine kuruludur.</t2911><t2912>"</t2912>

<t2913>"Katilin boyunu kabaca adım uzunluğundan çıkardığını biliyorum.</t2913> <t2914>Keza aynı ayak izlerine bakarak çizmelerin boyunu tahmin ettin.</t2914><t2915>"</t2915>

<t2916>"Evet, çizmelerin büyüklüğü normalin üstündeydi.</t2916><t2917>"</t2917>

<t2918>"Peki, adamın topalladığını nereden çıkardın?</t2918><t2919>"</t2919>

<t2920>"Sağ ayağının izi hep sol ayağının izinden daha belirsizdi.</t2920> <t2921>O ayağın üzerine daha az ağırlık veriyordu.</t2921> <t2922>Neden?</t2922> <t2923>Çünkü topallıyordu.</t2923><t2924>"</t2924>

<t2925>"Ya solaklığı?</t2925><t2926>"</t2926>

<t2927>"Adli tıbbın raporuna göre yaralanma şekli seni bile biraz şaşırtmıştı.</t2927> <t2928>Darbe adamın tam arkasından gelmiş ama kafatasının sol tarafına.</t2928> <t2929>Böyle birşey solak biri tarafından değil de kim yapabilir ki!</t2929>

<t2930>"Katil, babayla oğul arasındaki tartışma sırasında ağacın arkasına saklanmış.</t2930> <t2931>Hatta orada bir puro bile içmiş.</t2931> <t2932>Tütünler hakkındaki bilgilerime dayanarak, bulduğum külün bir Hint purosuna ait olduğunu gördüm.</t2932> <t2933>Bu konuda bazı çalışmalarım olduğunu biliyorsun.</t2933> <t2934>Hatta 140 farklı pipo, puro ve sigara tütünü hakkında bir makalem bile vardır.</t2934> <t2935>Külü bulduktan sonra çevreye baktım ve yosunların arasında izmaritini de buldum.</t2935> <t2936>Rotterdam'da sarılan Hint purolarından biriydi.</t2936><t2937>"</t2937>

<t2938>"Peki, ağızlık konusu?</t2938><t2939>"</t2939>

<t2940>"Puroyu inceledim; ağıza girecek kısmı ıslanmamıştı.</t2940> <t2941>Demek ki ağızlık kullanıyordu.</t2941>

<t2942>Puronun ucu ısırılmamış, dip kısmından kesilmişti.</t2942> <t2943>Ama kesilen yer düzgün olmadığı için bunun kör bir çakıyla kesildiği sonucuna vardım.</t2943><t2944>"</t2944>

<t2945>"Holmes," dedim, "katilin kaçamayacağı bir ağ örmüşsün.</t2945> <t2946>Onu asacak ipi keserek masum bir insanın hayatını kurtardın.</t2946> <t2947>Bütün bunların işaret ettiği noktayı anlayabiliyorum...</t2947>

<t2948>Bu arada otel hizmetçisi geldi.</t2948> <t2949>"Bay John Turner," diye bağırdı ve odamızın kapısını açıp içeri bir misafir buyur etti.</t2949>

<t2950>İçeri giren adam garip ve etkileyici bir tipti.</t2950> <t2951>Yavaş, topallayan adımları ve düşük omuzları elden ayaktan düştüğünü gösteriyordu.</t2951> <t2952>Ama derin çizgili kırışık yüzü, iri cüssesi ve upuzun kol ve bacakları olağanüstü bir kuvvete sahip olduğu izlenimi vermekteydi.</t2952> <t2953>Uzun sakalı, kırlaşmış saçları, kara ve gür kaşlarıyla haşmetli bir görünümü vardı.</t2953> <t2954>Buna karşın yüzü kireç gibi bembeyaz olmuş, dudakları ve burnunun çevresinde mavi lekeler ortaya çıkmıştı.</t2954> <t2955>Ölümcül bir hastalığın pençesinde olduğunu hemen ilk bakışta anladım.</t2955>

<t2956>"Lütfen kanepeye buyurun," dedi Holmes nazikçe.</t2956> <t2957>"Mektubu mu aldınız mı?</t2957><t2958>"</t2958>

<t2959>"Evet, kapıcı getirdi.</t2959> <t2960>Bir skandalı önlemek için beni burada görmek istediğinizi yazmışsınız.</t2960><t2961>"</t2961>

<t2962>"Eğer mahkemeye gidersem herkes dedikoduya başlar diye düşünmüştüm.</t2962><t2963>"</t2963>

<t2964>"Peki, beni neden görmek istediniz?" Sanki sorduğu sorunun cevabı verilmiş gibi, yorgun ve umutsuz gözlerle Holmes'a bakıyordu.</t2964>

<t2965>"Evet," dedi Holmes, sözlerden çok bakışlara cevap vererek.</t2965> <t2966>"Öyle.</t2966> <t2967>McCarthy hakkında her şeyi biliyorum.</t2967><t2968>"</t2968>

<t2969>Yaşlı adam, yüzünü ellerinin arasına aldı.</t2969> <t2970>"Tanrı yardımcım olsun!" dedi.</t2970> <t2971>"Ama zaten genç adamın mahvolmasına izin vermeyecektim.</t2971> <t2972>Mahkeme, aleyhine karar verseydi ortaya çıkıp tüm gerçeği anlatacaktım.</t2972><t2973>"</t2973>

<t2974>"Bunu duyduğuma çok memnun oldum," dedi Holmes ağırbaşlılıkla.</t2974>

<t2975>"Arada sevgili kızım olmasa çoktan anlatmıştım her şeyi.</t2975> <t2976>Ama tutuklandığımı duyarsa üzülür diye...</t2976><t2977>"</t2977>

<t2978>"Bu noktaya kadar gelmeyebilir," dedi Holmes.</t2978>

<t2979>"Nasıl?"</t2979>

<t2980>"Ben polis değilim.</t2980> <t2981>Kızınız beni tuttu ve ben, onun çıkarlarını gözetiyorum.</t2981> <t2982>Ancak genç McCarthy beraat etmesi şart.</t2982><t2983>"</t2983>

<t2984>"Ömrüm çok kısaldı," dedi yaşlı Turner.</t2984> <t2985>"Yıllardır şeker hastalığının pençesindeyim.</t2985> <t2986>Doktorum, en fazla bir ay ömrüm kaldığını söylüyor.</t2986> <t2987>Ama hapiste öleceğime kendi evimde ölmeyi tercih ederim.</t2987><t2988>"</t2988>

<t2989>Holmes ayağa kalktı, masa başına geçti.</t2989> <t2990>Eline bir kalem ve önüne bir tomar kâğıt alarak, "Sadece gerçeği anlatın," dedi.</t2990> <t2991>"Ben yazayım, siz imzalayın ve Watson da şahit olsun.</t2991> <t2992>İşler kötü giderse, bu itirafnamenizi göstererek genç McCarthy'yi kurtarabilirim.</t2992> <t2993>Mecbur kalmadığım takdirde bu yazıyı hiçbir şekilde açıklamayacağıma dair söz veriyorum"</t2993>

<t2994>"Mahkemeye kadar yaşayıp yaşamayacağım bile belli değil, ama Alice'i hayal kırıklığına uğratmak istemiyorum.</t2994> <t2995>Şimdi size her şeyi anlatacağım; bu uzun bir hikâye aslında ama kısa kesmeye çalışacağım.</t2995><t2996>"</t2996>

<t2997>"Siz bu merhum McCarthy'yi tanımazsınız.</t2997> <t2998>Şeytanın ta kendisiydi.</t2998> <t2999>İnanın bana.</t2999> <t3000>Tanrı herkesi öyle bir adamdan korusun.</t3000> <t3001>Yirmi yıldır yakamdan düşmedi, hayatımı mahvetti.</t3001> <t3002>Beni nasıl avucunun içine aldığını anlatayım size.</t3002>

<t3003>"Altmış yıllarında altın madenlerinde çalışıyordum.</t3003> <t3004>O zamanlar gençtim, başıboş ve kaygısızdım.</t3004> <t3005>Hiçbir şeyden yılmıyordum.</t3005> <t3006>Derken kötü arkadaşlar edindim, kendimi içkiye verdim.</t3006> <t3007>Kumarda da şansım yaver gitmeyince inzivaya çekildim.</t3007> <t3008>Ufaktan ufaktan hırsızlığa da başladım.</t3008> <t3009>Altı kişiydik ve çılgın, özgür bir hayatımız vardı.</t3009> <t3010>İstasyondan istasyona dolaşıp, maden vagonlarını soyarak yaşıyorduk.</t3010> <t3011>O zamanlar adım Ballarat'lı Kara Jack'ti.</t3011> <t3012>Oradaki kolonilerde bugün dahi Ballarat Çetesi dillerden düşmez.</t3012>

<t3013>"Bir gün Ballarat'tan Melbourne'a giden bir altın konvoyuna saldırdık.</t3013> <t3014>Altı atlı askere karşı altı kişiydik, bu yüzden iş kolay olacağa benziyordu.</t3014> <t3015>Dört vagon boşalttık ama hasılatı daha tam alamadan üç arkadaşımız öldürüldü.</t3015> <t3016>Silahımı, vagon sürücüsünün; ki bizim McCarthy'di - başına dayadım.</t3016> <t3017>Keşke onu orada öldürseydim, ama yapmadım, hayatını bağışladım.</t3017> <t3018>Üstüme dikilmiş sinsi bakışlarını hâlâ hatırlıyorum.</t3018> <t3019>Altınları alarak kimseye yakalanmadan İngiltere'ye gittik.</t3019> <t3020>Artık zengindik.</t3020> <t3021>Orada arkadaşlarımdan ayrıldım ve kendime sessiz ve saygın bir hayat kurmaya karar verdim.</t3021> <t3022>Bulduğum bu araziyi satın aldım ve paramla iyi birşeyler yapmaya başladım.</t3022> <t3023>Evlendim de, ve karım,genç yaşta ölmesine rağmen, bana küçük, tatlı Alice'imi bıraktı.</t3023> <t3024>Daha küçük bir bebekken bile o minicik elleri beni doğru yola sevkediverdi.</t3024> <t3025>Hayatıma tam anlamıyla yeniden başladım ve geçmişimi silmek için elimden geleni yaptım.</t3025> <t3026>Her şey yolunda gidiyordu; ta ki McCarthy ortaya çıkana kadar.</t3026>

<t3027>"Bir yatırımla ilgilenmek için kasabaya indiğimde onunla Regent Sokağı'nda karşılaştım.</t3027> <t3028>Perişan bir haldeydi.</t3028>

<t3029>" ‘İşte yeniden karşılaştık Jack,' dedi koluma girerek.</t3029> <t3030>Uzun zamandır o anı bekliyor gibiydi .</t3030> <t3031>‘Artık bir aile olacağız.</t3031> <t3032>Biz sadece iki kişiyiz, oğlum ve ben.</t3032> <t3033>Bundan böyle bize sen bakacaksın.</t3033> <t3034>Tabii eğer bakmam dersen başka,burası İngiltere; burada kanunlar çok sıkıdır ve her köşede bir polis var.</t3034><t3035>'</t3035>

<t3036>"Onlardan kurtulmanın yolu yoktu, batıya gelerek en iyi topraklarıma yerleştiler, hem de kira ödemeden.</t3036> <t3037>Benim için rahat ve huzur yoktu artık; nereye dönsem, onun sırıtan, kurnaz yüzünü görüyordum.</t3037> <t3038>Alice büyüdükçe işler daha da kötüleşmeye başladı, çünkü polisten çok, kızımın geçmişimi öğrenmesinden korktuğumu anlamıştı.</t3038> <t3039>İstediği her şeyi verdim, hem de hiç soru sormadan.</t3039> <t3040>Toprak, para, ev...</t3040> <t3041>Bir tek şey dışında: Alice.</t3041> <t3042>Evet, sonunda Alice'i de istedi.</t3042>

<t3043>"Benim kızım gibi onun oğlu da büyümüştü.</t3043> <t3044>Sağlığımın bozulduğunu bildiğinden oğlunun bütün malıma konmasının iyi olacağını düşünüyordu.</t3044> <t3045>Ama bu noktada ben hiç taviz vermedim.</t3045> <t3046>Lanet olası ailesinin benimkiyle karışmasını istemiyordum.</t3046> <t3047>Çocuğu sevmediğim için değil, ama sonuçta damarlarında onun kanını taşıyordu.</t3047> <t3048>Kararımı vermiştim.</t3048> <t3049>McCarthy beni tehdit etti.</t3049> <t3050>Elinden geleni ardına koymamasını söyledim.</t3050> <t3051>Bu konuyu konuşmak üzere evlerimizin arasındaki gölde buluşmaya karar verdik.</t3051>

<t3052>"Oraya gittiğimde oğluyla konuşmakta olduğunu gördüm.</t3052> <t3053>Ben de kayın ağacının arkasına saklandım, bir de puro yaktım, yalnız kalmasını bekledim.</t3053> <t3054>Fakat konuşulanları dinlediğimde içimde birşeyler kabarmaya başladı.</t3054> <t3055>Kızımla evlenmesi için oğlunu zorluyordu.</t3055> <t3056>Sanki bir sokak fahişesiymiş gibi Alice'in fikrini almaya bile gerek görmüyordu.</t3056> <t3057>İşte o an yıllarca bastırdığım tüm kötülükler içimde canlanıverdi.</t3057> <t3058>Hayatımın en değerli varlığını böyle bir herifin kirli çıkarlarına terketme düşüncesi beni çılgına çevirdi.</t3058> <t3059>Aradaki bağı koparamaz mıydım?</t3059> <t3060>Zaten bir ayağı çukurda, umutsuz bir adamdım.</t3060> <t3061>Zihnim ve vücudum hâlâ sağlam olmasına rağmen kaderim belliydi zaten.</t3061> <t3062>Peki, ya kızım?</t3062> <t3063>Bu şeytanı gebertirsem onu kurtarabilirdim hiç olmazsa.</t3063> <t3064>Ben de bunu yaptım Bay Holmes.</t3064> <t3065>Bugün de olsa aynı şeyi yapardım.</t3065> <t3066>Büyük günahlar işledim ve bunun bedelini de ödedim.</t3066> <t3067>Hayatımın işkenceden farkı yoktu benim için…</t3067> <t3068>Ama kızımın da aynı yollarla bir canavarın pençesine düşmesine dayanamazdım.</t3068> <t3069>Karşımdaki iğrenç, zehirli bir hayvanmış gibi acımadan vurdum ona.</t3069> <t3070>Attığı çığlıkla oğlu geri geldi ama ben çoktan koruda saklanmıştım.</t3070> <t3071>Ama kaçarken unuttuğum paltomu alabilmem için geri dönmem gerekti.</t3071> <t3072>İşte olanların gerçek hikâyesi budur beyler.</t3072><t3073>"</t3073>

<t3074>Yaşlı adam önündeki itirafnamesini imzalarken Holmes, "Sizi yargılamak benim görevim değil," dedi.</t3074> <t3075>"Tek dileğim böyle birşeyin kimsenin başına gelmemesi.</t3075><t3076>"</t3076>

<t3077>"Benim de bayım.</t3077> <t3078>Peki, ne yapmayı düşünüyorsunuz?</t3078><t3079>"</t3079>

<t3080>"Sağlığınızı göz önüne alırsak hiçbir şey.</t3080> <t3081>Yakında, en yüce mahkemeye hesap vermeniz gerekeceğini siz kendiniz de biliyorsunuz.</t3081> <t3082>Ben de yazdıklarınızı saklayacağım.</t3082> <t3083>Fakat genç McCarthy yanlışlıkla suçlu bulunursa mahkemeye sunacağım.</t3083> <t3084>Suçlu bulunmazsa, siz ölseniz de ölmeseniz de burada bende sonsuza kadar saklı kalacak.</t3084><t3085>"</t3085>

<t3086>"Elveda, o halde," dedi yaşlı adam ağırbaşlılıkla.</t3086> <t3087>"Bana bu huzuru verdiğiniz için teşekkür ederim.</t3087><t3088>"</t3088>

<t3089>O kocaman vücuduyla, sendeleyerek ve titreyerek odadan çıktı.</t3089> <t3090>"Tanrı yardımcımız olsun!" dedi Holmes, uzun bir sessizlikten sonra.</t3090> <t3091>"Neden kader, zavallı ve çaresiz yaratıklara böyle oyunlar oynuyor?</t3091> <t3092>Böyle bir davayla karşılaştığımda, Baxter'in sözlerini düşünmeden edemiyorum ve kendi kendime şunları söylüyorum: ‘İşte, sadece Tanrı adına yürüyor Sherlock Holmes.</t3092><t3093>'"</t3093>

<t3094>Holmes, bütün itirazları çürüterek James McCarthy'nin beraat etmesini sağladı.</t3094> <t3095>Yaşlı Turner konuşmamızdan yedi ay sonra öldü.</t3095> <t3096>Umarım genç çocuk ve kız, geçmişlerini örten o karanlık bulutları bilmeden, birlikte mutluluklar içinde yaşarlar...</t3096>





<t3097>Beş Portakal Çekirdeği</t3097>




<t3098>1882-1890 yılları arasında Sherlock Holmes vakalarıyla ilgili aldığım notlara bakınca, o kadar çok sayıda garip ve ilginç olaylar olduğunu görüyorum ki aralarından birini seçmekte zorlanıyorum.</t3098> <t3099>Bazıları gazetelerde yayımlandı, bazıları ise hiç gün ışığına çıkmadı.</t3099> <t3100>Benim amacım da bu ikincileri anlatmak.</t3100> <t3101>Kimi vakalar, Holmes'ün analitik yeteneklerini zorladı ve yazılı bir anlatım için uygun değildi; kimileri de kesin mantıksal kanıtlara ulaşılamadan yarım kaldı.</t3101> <t3102>Fakat bir tanesi var ki, bazı noktaları aydınlanmadığı, belki de hiçbir zaman aydınlanmayacağı halde ayrıntılarıyla o denli ilginç ve sonucuyla da bir o kadar şaşırtıcıydı.</t3102> <t3103>Bu vakayı size anlatmadan geçemem.</t3103>

<t3104>1887 yılında, kaydını tuttuğum önemli, önemsiz birçok vaka oldu.</t3104> <t3105>Bu on iki aylık zaman diliminde kayıtlarımı topladığım başlıklar arasında, Paradol Chamber macerasını, bir mobilya atölyesinin alt katında lüks bir kulüpleri olan Amatör Dilenciler Topluluğu olayını, İngiliz gemisi Sophy Anderson'ın kayboluşunu, Uffa adasında Grice Paterson'ların macerasını ve son olarak da Camberwell zehirlenme vakasını sayabilirim.</t3105> <t3106>Bu sonuncusununda, hatırlanacağı üzere Sherlock Holmes, ölü adamın saatini ayarlayarak, iki saat önceden kurulduğunu ve maktulün yatağa bu saatte girdiğini ispat etmişti.</t3106> <t3107>Bütün bunları da bir gün mutlaka anlatırım, ama bunların hiçbiri, şimdi kalemi elime alıp anlatmaya başlayacağım hikâyedeki kadar garip bir olaylar zincirine sahip değildir herhalde.</t3107>

<t3108>Ekinoks fırtınalarının çıkmaya başladığı Eylül ayının son günlerindeydik.</t3108> <t3109>Gün boyu rüzgâr ıslık çalıyor; yağmur, pencerelere çarpıyordu.</t3109> <t3110>İnsan, bu büyük modern Londra'da bile, bir an için olsun hayatın rutinliğinden kurtularak, kafesteki vahşi bir hayvan gibi uygarlığın arkasından, insanoğluna kükreyen bu büyük doğa güçlerini düşünmeden edemiyordu.</t3110> <t3111>Akşam olduğunda fırtına daha çok şiddetlendi ve rüzgâr, bacalarda ıslık çalmaya başladı.</t3111> <t3112>Sherlock Holmes şöminenin bir ucunda oturmuş, dalgın dalgın suç kayıtlarını incelerken, ben de öteki uçta oturmuş, Clark Russel'in deniz maceralarından birini okumaya çalışıyordum.</t3112> <t3113>Dışarıdaki fırtınanın ve yağmurun sesi, okuduğum kitaptaki deniz dalgalarına karışıyordu.</t3113> <t3114>Karım, birkaç günlüğüne annesini ziyarete gitmişti; bu nedenle ben de Baker Sokağı'ndaki emektar eve misafir gelmiştim.</t3114>

<t3115>"Sen de duydun mu?" dedim dostuma bakarak."</t3115> <t3116>Biri zili çaldı galiba.</t3116> <t3117>Bu saatte kim olabilir ki?</t3117> <t3118>Birini bekliyor muydun?</t3118> <t3119>Arkadaş falan?</t3119><t3120>"</t3120>

<t3121>"Senden başka arkadaşım yok ki," diye cevap verdi.</t3121> <t3122>"Misafirleri pek sevmem.</t3122><t3123>"</t3123>

<t3124>"Bir müşteri o zaman.</t3124><t3125>"</t3125>

<t3126>"Eğer öyleyse, ciddi bir mesele olmalı.</t3126> <t3127>Başka türlü, hiçbir kuvvet bir adamı böyle bir günde ve bu saatte dışarı çıkaramaz.</t3127> <t3128>Belki de bizim ev sahibesinin arkadaşlarından birisidir.</t3128><t3129>"</t3129>

<t3130>Sherlock Holmes, tahmininde yanılıyordu; koridorda duyulan ayak seslerinden sonra kapımız çalındı.</t3130> <t3131>Uzun koluyla lambayı çevirerek, misafirin oturacağı boş sandalyelerden birini aydınlatacak şekilde yerleştirdi.</t3131>

<t3132>"Girin!" dedi.</t3132>

<t3133>İçeri iyi giyimli ve zarif görünümlü genç bir adam girdi.</t3133> <t3134>Yirmi iki yaşında ya var, ya yoktu.</t3134> <t3135>Üstünden sular akan şemsiyesi ve uzun parlak yağmurluğu, dışarıda ne kadar kötü bir hava olduğunu gösteriyordu.</t3135> <t3136>Lambanın ışığında, endişeli gözleri ve solgun yüzü belli oluyordu.</t3136> <t3137>Bir şeyden korktuğu belliydi.</t3137>

<t3138>"Size bir özür borçluyum," dedi, altın kelebek gözlüklerini gözlerine tutarak.</t3138> <t3139>"Umarım rahatsız etmiyorumdur.</t3139> <t3140>Bakın, odanıza dışarıdaki fırtına ve yağmurdan izler getirdim bile.</t3140><t3141>"</t3141>

<t3142>"Paltonuzu ve şemsiyenizi alayım," dedi Holmes.</t3142> <t3143>"Askıda dururlarsa hemen kururlar.</t3143> <t3144>Anladığım kadarıyla İngiltere'nin güney batısından geliyorsunuz.</t3144><t3145>"</t3145>

<t3146>"Evet, Horsham'den.</t3146><t3147>"</t3147>

<t3148>"Ayakkabılarınızdaki kil ve çamur karışımından anlaşılıyor zaten.</t3148><t3149>"</t3149>

<t3150>"Bir konuda tavsiyenizi almaya geldim.</t3150><t3151>"</t3151>

<t3152>"Orası kolay.</t3152><t3153>"</t3153>

<t3154>"Ve yardımınızı.</t3154><t3155>"</t3155>

<t3156>"Bakın bu her zaman kolay değildir işte.</t3156><t3157>"</t3157>

<t3158>"Sizin hakkınızda söylenenleri duydum.</t3158> <t3159>Binbaşı Prendergast, onu Tankerville Kulübü skandalında nasıl kurtardığınızı anlattı.</t3159><t3160>"</t3160>

<t3161>"Ah, tabii.</t3161> <t3162>Hile yaptı diye yanlış yere suçlanmıştı.</t3162><t3163>"</t3163>

<t3164>"Herşeyi çözebileceğinizi söyledi.</t3164><t3165>"</t3165>

<t3166>"Biraz abartmış.</t3166><t3167>"</t3167>

<t3168>"Asla yenilmediğinizi.</t3168><t3169>"</t3169>

<t3170>"Dört kez yenildim - üç kez erkeklere, bir kez de bir kadına.</t3170><t3171>"</t3171>

<t3172>"Ama başarılarınızın sayısıyla karşılaştırınca nedir ki bu?</t3172><t3173>"</t3173>

<t3174>"Genelde başarılı olduğum doğrudur.</t3174><t3175>"</t3175>

<t3176>"O zaman benim sorunumda da aynı başarıyı gösterebilirsiniz.</t3176><t3177>"</t3177>

<t3178>"Lütfen, sandalyenizi şöyle ateşin yanına getirin ve hikâyenizi bütün ayrıntılarıyla anlatın.</t3178><t3179>"</t3179>

<t3180>"Sıradan bir hikâye değil benimkisi.</t3180><t3181>"</t3181>

<t3182>"Hiçbiri değildir.</t3182> <t3183>Ben başvurulacak son adresim zaten.</t3183><t3184>"</t3184>

<t3185>"Bunca tecrübenize rağmen,ailemin başına gelenler kadar gizemli bir olaylar zinciriyle karşılaşıp karşılaşmadığınızı merak ediyorum doğrusu.</t3185><t3186>"</t3186>

<t3187>"İlgiyle karşılarım," dedi Holmes.</t3187> <t3188>"Lütfen, şimdi en başından başlayın.</t3188> <t3189>Önce en önemi noktaları anlatın.</t3189> <t3190>Ayrıntılar hakkında ben gerekli soruları sorarım.</t3190><t3191>"</t3191>

<t3192>Genç adam, sandalyesini yaklaştırarak ıslak ayaklarını ateşe uzattı.</t3192>

<t3193>"Adım," diye söze başladı, "John Openshaw, ama başımdaki bu belayla adımın hiç bağlantısı yok.</t3193> <t3194>Bu bir miras meselesi olduğundan, iyi anlaşılması için en başından anlatmalıyım.</t3194><t3195>"</t3195>

<t3196>"Büyük babamın iki oğlu vardı: amcam Elias ve babam Joseph.</t3196> <t3197>Babamın, Coventry'de, bisikletin icadından sonra büyüttüğü küçük bir fabrikası vardı.</t3197> <t3198>Openshaw patlamaz lastiklerinin patentini aldıktan sonra işi o kadar büyümüş ki, sattıktan sonra eline yüklü bir miktar para geçmiş.</t3198>

<t3199>"Amcam Elias, gençken Amerika'ya göç etmiş ve Florida'ya yerleşerek çiftçilik kurmuş.</t3199> <t3200>Savaş zamanı, önce Jackson'ın, sonra da Hood'un ordusunda bulunmuş ve albaylığa kadar yükselmiş.</t3200> <t3201>Lee silahlarını bıraktığında amcam da çiftlik işlerine geri dönerek üç dört yıl daha bu işi yapmış.</t3201> <t3202>1869'da veya 1870'de Avrupa'ya geri dönmüş.</t3202> <t3203>Horsham yakınlarında Sussex Kasabasında küçük bir arazi almış.</t3203> <t3204>Amerika'da büyük bir servet yapmasına rağmen geri dönmesinin sebebi, zencilere ve onlara toprak veren Cumhuriyetçi politikaya karşı oluşuymuş.</t3204> <t3205>Hiddetli, çabuk sinirlenen biraz acayip bir adamdı; sinirlendiğinde, ağzı öyle bozulurdu ki çevresindekiler utançtan yerin dibine geçerdi.</t3205> <t3206>Horsham'de yaşadığı onca yıl bir kez bile dışarıya eğlenmeye çıkmadığına eminim.</t3206> <t3207>Bir bahçesi ve iki, üç tarlası vardı.</t3207> <t3208>Burada çalışırdı, ama bazen haftalarca odasından çıkmazdı.</t3208> <t3209>Çok fazla konyak ve sigara içerdi.</t3209> <t3210>Çevresinde insan bile görmek istemediği gibi arkadaş edinmeyi de düşünmezdi; hatta öz kardeşini yani babamı bile pek sık görmezdi.</t3210>

<t3211>"Benden rahatsız olmazdı; hatta severdi beni, çünkü beni ilk gördüğünde daha on iki yaşında bir çocuktum, yani amcamın İngiltere'ye gelişinden sekiz, dokuz yıl sonra, 1878'de.</t3211> <t3212>Babama, onunla kalmam konusunda yalvarırdı.</t3212> <t3213>Bana her zaman iyi davranırdı.</t3213> <t3214>İçmediği zamanlar benimle tavla ve dama oynamayı severdi.</t3214> <t3215>Zamanla beni, yanında çalışanlarla, tüccarlarla tanıştırdı; öyle ki, on altı yaşıma geldiğimde neredeyse evin efendisi olmuştum.</t3215> <t3216>Anahtarlar bende olduğu için, onu rahatsız etmediğim sürece istediğim her yere girebilirdim.</t3216> <t3217>Tavan arasındaki kilitli oda hariç.</t3217> <t3218>Oraya ben de dahil kimsenin girmesine izin vermezdi.</t3218> <t3219>Gençliğin verdiği merakla bir kez anahtar deliğinden içeri baktım ama eski sandıklar,bavullar ve paketler dışında bir şey göremedim.</t3219>

<t3220>"Bir gün – 1883 yılının Mart ayında -yabancı bir ülkeden bir mektup geldi albaya.</t3220> <t3221>Ona mektup gelmesi alışılmışın dışında bir olaydı, çünkü faturaları peşin öderdi ve hiç arkadaşı yoktu.</t3221> <t3222>Zarfı eline alıp baktığında ‘Hindistan'dan!' dedi, ‘Kalküta pulu!</t3222> <t3223>Ne olabilir ki?</t3223><t3224>' Zarfı aceleyle açtı ve içinden beş tane küçük kurumuş portakal çekirdeği çıktı.</t3224> <t3225>Bunu görünce gülmeye başladım ama amcamın yüzünün ifadesini görünce gülüşüm dondu kaldı.</t3225> <t3226>Dudakları sarkmış, gözleri yerinden fırlamış, yüzü kireç gibi bembeyaz olmuştu.</t3226> <t3227>Elleri titreyerek mektuba baktı ve ‘K.</t3227> <t3228>K.</t3228> <t3229>K.' diye bağırdı, ‘Tanrım, tanrım, günahlarımın cezasını çekiyorum!</t3229><t3230>'</t3230>

<t3231>" ‘Neymiş amca?' diye sordum.</t3231>

<t3232>" ‘Ölüm,'dedi, ve masadan kalkarak odasına çekildi.</t3232> <t3233>Ben dehşetten kaskatı kesilmiştim.</t3233> <t3234>Zarfı elime aldığımda arkasında, üçgen şeklinde yapışan kapağın iç tarafında kırmızı mürekkeple üç tane art arda ‘K' harfinin yazılmış olduğunu gördüm.</t3234> <t3235>İçinde, beş tane kurutulmuş portakal çekirdeğinden başka birşey yoktu.</t3235> <t3236>Amcamın büyük korkusunun sebebi ne olabilirdi ki?</t3236>

<t3237>Kahvaltı masasından kalkarak merdivenleri çıkıyordum ki amcamla karşılaştım.</t3237> <t3238>Bir elinde tavan arasındaki odaya ait olduğunu sandığım paslı bir anahtar, diğerinde de para kutusuna benzer pirinç bir kutu vardı.</t3238>

<t3239>" ‘İstediklerini yapsınlar, onları hâlâ alt edebilirim,' diyordu.</t3239> <t3240>‘Mary'ye söyle, odamdaki şömineyi yaksın ve Horsham'daki avukat Fordham'a da biriyle haber gönder.</t3240><t3241>'</t3241>

<t3242>"Dediğini yaptım.</t3242> <t3243>Avukat geldiğinde beni de odaya çağırdılar.</t3243> <t3244>Şöminede parlak bir ateş yanıyordu, külleri simsiyahtı, sanki kâğıt yakılmıştı.</t3244> <t3245>Şöminenin hemen yanında da kapağı açık, içi boş halde, pirinç kutu duruyordu.</t3245> <t3246>Kutuya dikkatle baktığımda, kapağın üzerinde sabah zarfta da gördüğüm ‘K' harflerinin yazılı olduğunu gördüm hayretle.</t3246>

<t3247>" ‘John,' dedi amcam, ‘vasiyetnamemi şahit olarak senin de imzalamanı istiyorum.</t3247> <t3248>Tüm varımı yoğumu kardeşime, yani babana bırakıyorum.</t3248> <t3249>Şüphesiz o ölünce de sana kalacaktır.</t3249> <t3250>O zaman huzur içinde tadını çıkarabilirsen ne âlâ!</t3250> <t3251>Ama eğer yapamazsan oğlum, tavsiyeme uy ve onu en azılı düşmanına ver.</t3251> <t3252>Sana böyle iki tarafı keskin bir bıçağı andıran bir miras bıraktığım için üzgünüm ama işlerin nereye varacağını tahmin edemiyorum.</t3252> <t3253>Şimdi lütfen Bay Fordham'ın gösterdiği yeri imzala.</t3253><t3254>'</t3254>

<t3255>"Söylendiği gibi imzaladım ve avukat vasiyetnameyi alarak gitti.</t3255> <t3256>Tahmin edeceğiniz gibi bu garip olay üzerimde derin bir etki yarattı ama olanları defalarca enine boyuna düşünmeme rağmen işin içinden çıkamadım.</t3256> <t3257>Ondan sonra bilemediğim bir korku benliğimi kapladı.</t3257> <t3258>Gerçi haftalar geçtikçe etkisi hafifledi ve günlük hayatın rutini devam etti ama amcamda değişiklikler olmaya başladığını fark ediyordum.</t3258> <t3259>Eskisinden daha çok içmeye ve toplumdan daha da çok uzaklaşmaya başlamıştı.</t3259> <t3260>Zamanının çoğunu, kapısını içeriden kilitlediği tavan arasındaki odasında geçiriyordu.</t3260> <t3261>Ama bazen, sarhoş gibi çılgınca odadan fırlıyor, elinde tabancası, evin etrafında dört dönüyordu.</t3261> <t3262>Bahçeye fırlıyor ve kimseden korkmadığını, hiç kimseye koyun gibi boyun eğmeyeceğini söylüyordu.</t3262> <t3263>Bu nöbetler geçtikten sonra hışımla yine odasına dönüyor ve kapıyı içeriden kilitliyordu.</t3263> <t3264>Ruhunun derinliklerindeki korkuya teslim olan bir adam evinin efendisi olamazdı.</t3264> <t3265>Böyle zamanlarda, en soğuk günlerde bile, yüzü terden sırılsıklam oluyordu.</t3265>

<t3266>"Sabrınızı daha fazla zorlamadan meselenin özüne gelirsek Bay Holmes, bir gece yine sarhoş bir halde evden çıktı ve bir daha da geri dönmedi.</t3266> <t3267>Onu aramaya çıktığımızda, bahçenin sonundaki bir çamur birikintisinde bulduk.</t3267> <t3268>Yarım metre derinliğindeki su birikintisinde yüzükoyun yatmaktaydı.</t3268> <t3269>Ölmüştü.</t3269> <t3270>Zor kullanıldığına dair bir ize rastlanmadığı için jüri sarhoşken intihar ettiği kanısına vardı.</t3270> <t3271>Ama ben kendisini o kadar yakından tanıyordum ki, ölümü düşünmenin bile onu ne derece dehşete düşürdüğünü bildiğim için intihar ihtimaline inanmadım.</t3271> <t3272>Fakat mesele zamanla unutuldu; babam mirasa kondu ve malikâneyi ve bankadaki 14. 000 sterlini aldı.</t3272><t3273>"</t3273>

<t3274>"Bir dakika," diyerek araya girdi Holmes, "bu, dinlediğim en ilginç hikâyelerden biri.</t3274> <t3275>Lütfen, amcanızın mektubu aldığı ve sözümona intihar ettiği tarihleri söyler misiniz?</t3275><t3276>"</t3276>

<t3277>"Mektup 10 Mart 1883'te geldi ve yedi hafta sonra yani 2 Mayıs gecesi de amcam öldü.</t3277><t3278>"</t3278>

<t3279>"Teşekkür ederim.</t3279> <t3280>Lütfen anlatmaya devam edin.</t3280><t3281>"</t3281>

<t3282>"Babam, Horsham'deki araziyi aldıktan sonra, benim isteğim üzerine, her zaman kilitli durmuş olan tavan arasındaki odayı açtık.</t3282> <t3283>İçindekiler yok edilmişti ama pirinç kutu oradaydı.</t3283> <t3284>Kapağının içinde kabartma harflerle K.</t3284> <t3285>K.</t3285> <t3286>K.</t3286> <t3287>Yazılmıştı; altında da şunlar okunuyordu: ‘Mektuplar, notlar, makbuzlar ve bir kayıt.' Bunların, Albay Openshaw'un yok ettiği kâğıtların listesi olduğunu düşündük.</t3287> <t3288>Bunun dışında, tavan arasında, etrafa dağılmış kâğıtlar ve amcamın Amerika'daki hayatını anlatan defterden başka kayda değer birşey yoktu.</t3288> <t3289>Bazıları, amcamın görevini ne kadar iyi yaptığını ve ne kadar cesur bir asker olduğunu gösteren, savaş zamanından kalma belgelerdi; diğerleriyse, Güney Eyaletleri devletinin kuruluşuyla ilgili politik belgelerdi.</t3289> <t3290>Amcam, zamanında Kuzeyden gönderilen, tepeden inme politikacılara karşı çıkmıştı.</t3290>

<t3291>"Babam 84 yılı başında Horsham'de yaşamaya başladı.</t3291> <t3292>85 Ocağı'na kadar her şey yolunda gitti.</t3292> <t3293>Fakat yılbaşından dört gün sonra beraberce kahvaltı ederken, babam birden bir çığlık attı, çok şaşırmıştı.</t3293> <t3294>Bir elinde yeni açılmış bir zarf, diğerindeyse beş portakal çekirdeği vardı.</t3294> <t3295>Albayla ilgili ona anlattığım hikâyeye hep gülmüştü, ama şimdi, aynışey onun da başına gelince, çok korkmuş ve şaşırmış görünüyordu.</t3295>

<t3296>" ‘Bu da ne demek John?' diye kekeledi.</t3296>

<t3297>"Kalbim donmuştu.</t3297><t3298>'K.</t3298> <t3299>K.</t3299> <t3300>K.' dedim.</t3300>

<t3301>"Zarfın içine baktı.</t3301> <t3302>‘Ta kendisi,' diye bağırdı.</t3302> <t3303>‘Harfler aynı.</t3303> <t3304>Ama üzerlerinde yazılı olanlar da ne?</t3304><t3305>'</t3305>

<t3306>" Omzunun üzerinden baktım ve şunları okudum: ‘Evrakı güneş saatinin üstüne koy.</t3306><t3307>'</t3307>

<t3308>" ‘Ne kâğıtları?</t3308> <t3309>Ne güneş saati?' diye sordu.</t3309>

<t3310>" ‘Bahçedeki güneş saati.</t3310> <t3311>Başka yok ki,' dedim, ‘herhalde amcamın yakmış olduğu evrak kasdediliyor.</t3311><t3312>'</t3312>

<t3313>" ‘Hadi canım sen de!' dedi cesur görünmeye çalışarak.</t3313> <t3314>‘Uygar bir ülkede yaşıyoruz; böyle zırvalara inanacak değiliz.</t3314> <t3315>Nereden gelmiş bu şey?</t3315><t3316>'</t3316>

<t3317>" ‘İskoçya'dan Dundee şehrinden,' diye cevap verdim pula bakarak.</t3317>

<t3318>" ‘Bir çeşit eşek şakası,' dedi.</t3318> <t3319>‘Güneş saatiyle, evrakla işim ne benim?</t3319> <t3320>Böyle şeylere pabuç bırakmam.</t3320><t3321>'</t3321>

<t3322>" ‘Polisle konuşmalıyız,' dedim.</t3322>

<t3323>" ‘Sonra da alay konusu olalım değil mi?</t3323> <t3324>Olmaz böyle şey!</t3324>

<t3325>" ‘O zaman işi bana bırak.</t3325><t3326>'</t3326>

<t3327>" ‘Hayır, saçmalama.</t3327> <t3328>Böyle bir zırva için ortalığı karıştırma.</t3328><t3329>'</t3329>

<t3330>"Onunla tartışmak boşunaydı, kendisi inatçı bir adamdır.</t3330> <t3331>Ama benim içim rahat etmemişti.</t3331>

<t3332>"Mektup geldikten üç gün sonra, babam, Portsdown Hill'de görev yapan arkadaşı, binbaşı Freebody'yi ziyaret etmeye gitti.</t3332> <t3333>Gitmesine sevinmiştim, çünkü evden uzak olduğu sürece emniyette olacağını düşünmüştüm .</t3333> <t3334>Ama yanılmışım.</t3334> <t3335>Gittikten iki gün sonra, binbaşıdan, hemen gelmemi rica eden bir telgraf aldım.</t3335> <t3336>Babam adadaki kireç ocaklarından birine düşmüştü.</t3336> <t3337>Kafası yarılmıştı ve bilincini kaydetmişti.</t3337> <t3338>Ne yazık ki ben yetişemeden öldü.</t3338> <t3339>Görünüşe göre akşam güneş batarken Fareham'den dönüyormuş ve yolu iyi bilmediğinden ve kireç ocağının çevresinde çit olmadığından bir çukura düşmüştü.</t3339> <t3340>Jüri, ‘kaza eseri ölüm' kararı verdi.</t3340>

<t3341>"Ölümüyle ilgili bütün gerçekleri inceledim ama bir cinayet olduğuna dair en ufak bir kanıt bulamadım.</t3341> <t3342>Zor kullanıldığına dair bir iz yoktu; ne ayak izleri, ne bir soygun, ne de o çevrede gezinen şüpheli yabancılar vardı.</t3342> <t3343>her şeye rağmen içimin hiç de rahat etmediğini söylememe gerek yok sanırım.</t3343> <t3344>Bu işin içinde bir bit yeniği olduğuna emindim.</t3344>

<t3345>"Miras böyle sevimsiz bir şekilde bana kalmış oldu.</t3345> <t3346>Şimdi bana, bunu neden kabullendiğimi soracaksınız, cevap vereyim; bu belanın bir şekilde amcamın geçmişinden kaynaklandığını ve tehlikenin beni, başka bir yerde de olsam, bulacağına emindim de ondan.</t3346> <t3347>Neyse, zavallı babam 85 Ocağı'nda öldü ve o günün üzerinden iki yıl sekiz ay geçti.</t3347> <t3348>Bu süre boyunca Horsham'de mutlu bir hayat yaşadım.</t3348> <t3349>Tam, bu lanetin ailemin üzerinden kalktığını ve son nesille birlikte sona erdiğini düşünmeye başlamıştım ki, dün sabah, babama gelen mektubun aynısı bana da geldi.</t3349><t3350>"</t3350>

<t3351>Genç adam ceketinin cebinden kırışmış bir zarf çıkardı.</t3351> <t3352>Masaya yaklaşarak zarfı salladı ve içinden beş tane küçük portakal çekirdeği düştü.</t3352>

<t3353>"Zarf bu," diye devam etti.</t3353> <t3354>"Pula bakılırsa Londra'nın batı bölgesinden gelmiş.</t3354> <t3355>Şurada da aynen babama gelen mektuptaki harfler ve kelimeler: ‘K.</t3355> <t3356>K.</t3356> <t3357>K.' ve ‘Kâğıtları güneş saatinin üstüne koy.'</t3357> <t3358>"</t3358>

<t3359>"Peki, siz ne yaptınız?" diye sordu Holmes.</t3359>

<t3360>"Hiçbir şey.</t3360><t3361>"</t3361>

<t3362>"Hiç mi?</t3362><t3363>"</t3363>

<t3364>"Doğruyu söylemek gerekirse" yüzünü, narin beyaz ellerinin arasına gizledi, "çaresizdim ve kendimi, üzerine yaklaşan yılanı gören zavallı bir tavşan gibi hissettim.</t3364> <t3365>Dayanılmaz ve önlenemez bir lanetin pençesinde gibiydim.</t3365><t3366>"</t3366>

<t3367>"Yapmayın," dedi Sherlock Holmes.</t3367> <t3368>"Harekete geçmelisiniz dostum, yoksa mahvolursunuz.</t3368> <t3369>Ümitsizliğe kapılmanın sırası değil şimdi.</t3369><t3370>"</t3370>

<t3371>"Polise gittim.</t3371><t3372>"</t3372>

<t3373>"Ee?</t3373><t3374>"</t3374>

<t3375>"Anlattıklarımı sakin sakin dinleyip bıyık altından güldüler.</t3375> <t3376>Onlara göre bu, aptalca bir şakaydı; gerek amcamın gerekse babamın ölümü tesadüftü ve bu durumla ilgisi yoktu.</t3376><t3377>"</t3377>

<t3378>Holmes kavuşturduğu ellerini havada salladı.</t3378> <t3379>"Ahmaklar!" diye bağırdı.</t3379>

<t3380>"Yine de evde benimle kalması için bir polis memuru verdiler.</t3380><t3381>"</t3381>

<t3382>"Bu gece sizinle birlikte buraya geldi mi?</t3382><t3383>"</t3383>

<t3384>"Hayır.</t3384> <t3385>Sadece evde kalmak için emir almıştı.</t3385><t3386>"</t3386>

<t3387>Holmes yine lanetler savurdu.</t3387>

<t3388>"Bana neden geldiniz," diye atıldı, "ve hepsinden ötesi neden hemen gelmediniz?</t3388><t3389>"</t3389>

<t3390>"Bilmiyordum.</t3390> <t3391>Ancak bugün, sorunumu Binbaşı Prendergast'a açtığımda, duydum isminizi.</t3391> <t3392>Size gelmemi o tavsiye etti.</t3392><t3393>"</t3393>

<t3394>"Mektubu aldığınızdan bu yana iki gün geçmiş.</t3394> <t3395>Daha önce davranmalıydın.</t3395> <t3396>Sanırım bu anlattıklarınızdan başka ekleyeceğiniz bir şey yok.</t3396><t3397>"</t3397>

<t3398>"Birşey daha var," dedi John Openshaw.</t3398> <t3399>Ceketinin ceplerini karıştırarak, rengi solmuş, mavi bir kağıt çıkardı ve masaya koydu.</t3399> <t3400>Kırışıklıklarını eliyle düzeltti.</t3400> <t3401>"Hatırlıyorum, amcamın şöminede yaktığı kağıtlar da bu renkteydi.</t3401> <t3402>Bu tek sayfayı çatıdaki odanın döşemesinde buldum.</t3402> <t3403>Herhalde diğerlerinin arasından yere düşerek yanmaktan kurtulmuş.</t3403> <t3404>Amcamın hatıra defterinden koparılmış bir yaprak olduğunu sanıyorum; bize faydası olur mu, bilmem.</t3404> <t3405>Yazı kesinlikle amcamın elyazısı.</t3405><t3406>"</t3406>

<t3407>Holmes lambayı kâğıdın üzerine tuttu, hep birlikte kâğıdın üzerine eğildik; yırtık köşesine bakılırsa bir defterden kopmuş olmalıydı.</t3407> <t3408>Başında "Mart 1869" yazılıydı ve başlığın altında, aşağıdaki bilmecemsi şeyler yazıyordu:</t3408>

<t3409>4.</t3409> <t3410>3.</t3410> <t3411>Hudson geldi.</t3411> <t3412>Hiç değişmemiş.</t3412>

<t3413>7.</t3413> <t3414>3.</t3414> <t3415>Çekirdekler Paramore'a, McCauley'ye ve St.</t3415> <t3416>Augustinli John Swain'e gönderildi.</t3416>

<t3417>9.</t3417> <t3418>3.</t3418> <t3419>McCauley temizlendi.</t3419>

<t3420>10.</t3420> <t3421>3.</t3421> <t3422>John Swain temizlendi.</t3422>

<t3423>12.</t3423> <t3424>3.</t3424> <t3425>Paramore ziyaret edildi.</t3425> <t3426>her şey yolunda.</t3426>

<t3427>"Teşekkür ederim!" dedi Holmes, kâğıdı katlayıp misafirimize verirken.</t3427> <t3428>"Şu anda kaybedecek hiç vaktimiz yok.</t3428> <t3429>Anlattıklarınızı tartışmaya bile zaman kalmadı.</t3429> <t3430>Siz hemen eve dönüp işe koyulun.</t3430><t3431>"</t3431>

<t3432>"Peki, ne yapacağım?</t3432><t3433>"</t3433>

<t3434>"Yapılacak, hem de çabucak yapılacak tek bir şey var.</t3434> <t3435>Bize gösterdiğiniz bu kâğıdı, anlattığınız o pirinç kutuya koyun.</t3435> <t3436>Amcanızın diğer bütün evrakları yaktığını ve kalan tek sayfanın bu olduğunu açıklayan bir pusula da bırakın kutuya.</t3436> <t3437>İkna edici kelimeler kullanın.</t3437> <t3438>Bunu yaptıktan sonra, belirtildiği gibi, kutuyu güneş saatinin üstüne koyun.</t3438> <t3439>Anladınız mı?</t3439><t3440>"</t3440>

<t3441>"Tamamen.</t3441><t3442>"</t3442>

<t3443>"Şu an için intikam falan düşünmeyin.</t3443> <t3444>Sanırım bu meseleyi kanun yoluyla halledebiliriz; ama ilk önce, onların yaptığı gibi, biz de kendi ağımızı örmeliyiz.</t3444> <t3445>Şimdilik en önemli şey sizi tehlikeden kurtarmak.</t3445> <t3446>Sonra bu esrarı çözüp suçluları cezalandırırız.</t3446><t3447>"</t3447>

<t3448>"Teşekkür ederim," dedi genç adam, ayağa kalkıp paltosunu alırken.</t3448> <t3449>"Bana hayat ve umut verdiniz.</t3449> <t3450>Dediklerinizi aynen uygulayacağım.</t3450><t3451>"</t3451>

<t3452>"Hiç zaman kaybetmeyin.</t3452> <t3453>Bu arada, hepsinden önemlisi, kendinize çok dikkat edin, çünkü gerçekten büyük bir tehlikeyle karşı karşıya olduğunuzdan hiç kuşkum kalmadı.</t3453> <t3454>Eve nasıl döneceksiniz?</t3454><t3455>"</t3455>

<t3456>"Waterloo'dan trenle.</t3456><t3457>"</t3457>

<t3458>"Saat daha dokuz olmadı.</t3458> <t3459>Sokaklar hâlâ kalabalık olacağından güvende olursunuz.</t3459> <t3460>Ama yine de tetikte olun.</t3460><t3461>"</t3461>

<t3462>"Yanımda silahım var.</t3462><t3463>"</t3463>

<t3464>"Bakın bu iyi.</t3464> <t3465>Vakanız üzerinde çalışmaya yarın başlayacağım.</t3465><t3466>"</t3466>

<t3467>"O halde Horsham'de görüşeceğiz.</t3467><t3468>"</t3468>

<t3469>"Hayır, sizin sırrınızın cevabı Londra'da.</t3469> <t3470>Onun için ben de araştırmalarımı burada yapacağım.</t3470><t3471>"</t3471>

<t3472>"O zaman bir iki güne kadar kutu ve kâğıtlarla ilgili gelişmeleri haber veririm size.</t3472> <t3473>Söylediklerinizi harfiyen uygulayacağım.</t3473><t3474>"</t3474>

<t3475>Bizimle el sıkışarak ayrıldı.</t3475> <t3476>Dışarıda fırtına devam ediyor ve yağmur pencerelere vuruyordu.</t3476> <t3477>Bu garip, çılgın hikâye sanki dışarıdaki fırtınadan gelmiş ve tekrar onun içinde kaybolup gitmişti.</t3477>

<t3478>Sherlock Holmes, başı öne eğik, ateşi seyrederek bir süre sessizce oturdu.</t3478> <t3479>Sonra piposunu yaktı ve arkasına yaslanarak, tavana yükselen mavi dumanı seyretti.</t3479> <t3480>"Watson," dedi sonunda, "galiba şimdiye kadar karşılaştığımız vakaların arasındaki en inanılmazı bu olacak.</t3480>

<t3481>"Dörtlülerin İşareti hariç.</t3481><t3482>"</t3482>

<t3483>"Doğru, o hariç.</t3483> <t3484>Ama bana kalırsa, şu bizim John Openshaw daha büyük bir tehlikenin içinde.</t3484><t3485>"</t3485>

<t3486>"Peki, bu tehlikenin ne olduğu hakkında bir fikrin var mı?" diye sordum.</t3486>

<t3487>"Bazı noktalar apaçık ortada," diye cevap verdi.</t3487>

<t3488>"Hangi noktalar?</t3488> <t3489>Şu K.</t3489> <t3490>K.</t3490> <t3491>K. neyin nesi ve bu mutsuz aileden ne istiyor?</t3491><t3492>"</t3492>

<t3493>Sherlock Holmes, gözlerini kapadı, parmak uçlarını birleştirdi ve dirseklerini koltuğun kenarına dayadı.</t3493> <t3494>"Mantıklı bir adama tek bir gerçek yeterlidir.</t3494> <t3495>Bu gerçekten, tüm olaylar zinciriyle birlikte gelecekte meydana gelebilecek sonuçları da çıkarılabilir.</t3495> <t3496>Nasıl ki Cuvier, tek bir kemiğe bakarak bütün hayvanı tarif edebiliyorsa, zincirdeki bir halkayı tamamen kavrayabilmiş bir gözlemci de hem önceki, hem de sonraki halkaları tam bir kesinlikle tanımlayabilir.</t3496> <t3497>Sebebin tek başına ulaşacağı sonuçları henüz kavrayabilmiş değiliz.</t3497> <t3498>Problemler, ancak duyulanın etkisinden kurtulduktan sonra çözülebilir.</t3498> <t3499>Mantıklı bir adam, yöntemi en üst noktalarına yükseltebilmek için, bilgi alanına giren bütün gerçekleri kullanmak zorundadır.</t3499> <t3500>Bütün bilgilere sahip olmak, bugünkü serbest eğitim ve ansiklopedi çağında ulaşılması güç bir hedeftir.</t3500> <t3501>Aslında bir insanın, işinde gerekli olan bütün bilgilere sahip olması imkânsız değil ve ben de bunun için çabalıyorum.</t3501> <t3502>Yanlış hatırlamıyorsam, bir keresinde, dostluğumuzun ilk günlerinde, benim özelliklerimi çok iyi belirtmiştin.</t3502><t3503>"</t3503>

<t3504>"Evet," diye cevap verdim gülerek.</t3504> <t3505>"Orijinal bir yaklaşımdı.</t3505> <t3506>Felsefe, astronomi ve politika bilgine sıfır vermiştim sanırım.</t3506> <t3507>Botanik: değişken; jeoloji: şehrin seksen kilometrelik bir alanındaki çamur izlerini tanıyacak kadar ileri, kimya: kendine özgü, anatomi: sistemsiz, duygusal edebiyat ve suç kayıtları: benzersiz; kemancı, boksör, kılıç ustası, kokain ve tütünle kendini zehirlemeye eğilimli.</t3507> <t3508>Galiba analizimin ana noktaları bunlardı.</t3508><t3509>"</t3509>

<t3510>Holmes bu son söylediklerim üzerine gülümsedi.</t3510> <t3511>"O zaman da belirttiğim gibi," dedi, "bir insan, beynindeki odaları kullanabileceği eşyalarla döşemeli ve geri kalanları da istediği zaman çıkarıp kullanabileceği bir yere, kütüphanesine yerleştirmelidir.</t3511> <t3512>Şimdi, bu gece dinlediğimiz hikâyeye gelirsek, bütün kaynaklarımızı kullanmamız gerektiği ortada.</t3512> <t3513>Lütfen arkandaki rafta duran şu Amerikan Ansiklopedisi'nin K cildini verir misin?</t3513> <t3514>Şimdi durumu ve bundan sonra olabilecekleri bir gözden geçirelim.</t3514> <t3515>İlkin, Albay Openshaw'dan başlayalım.</t3515>

<t3516>Amerika'dan ayrılması için güçlü bir sebebi olmalıydı.</t3516> <t3517>Onun yaşındaki insanlar alışkanlıklarını kolay kolay değiştirmezler.</t3517> <t3518>Ayrıca Florida'nın o nefis iklimini bırakıp İngiltere'de kırsal bir kasabada inzivaya çekilmezler.</t3518> <t3519>İngiltere'de böyle bir hayatı seçmesi için ya birinden ya da bir şeyden dehşetli korkmuş olması gerekir.</t3519> <t3520>Bu nedenle varsayımımızı, birinden veya bir şeyden korktuğu için Amerika'dan ayrıldığını söyleyerek genişletebiliriz.</t3520>

<t3521>Korktuğu şeyin ne olduğuna gelince...</t3521> <t3522>Elimizdeki tek delil, şu mektuplar.</t3522> <t3523>Önce kendine, sonra da mirasçılarına gönderilen şu korkunç mektuplar.</t3523> <t3524>Zarfların üstündeki pullara dikkat ettin mi?</t3524><t3525>"</t3525>

<t3526>"İlki Pondicherry'den, ikincisi Dundee'den, üçüncüsü de Londra'dan geliyordu.</t3526><t3527>"</t3527>

<t3528>"Londra'nın doğusundan.</t3528> <t3529>Bundan ne çıkarıyorsun?</t3529><t3530>"</t3530>

<t3531>"Hepsi de birer liman şehri.</t3531> <t3532>Gönderen bir gemide olmalı.</t3532><t3533>"</t3533>

<t3534>"Mükemmel.</t3534> <t3535>Artık bir ipucumuz var.</t3535> <t3536>Bu mektupları yazan kişi, büyük bir olasılıkla limana yanaşmış bir gemide bulunmalı.</t3536> <t3537>Şimdi ikinci bir ipucuna gelelim.</t3537> <t3538>Pondicherry'den gelen tehdit mektubuyla tehdidin yerine getirilmesi arasında yedi hafta geçiyor.</t3538> <t3539>Dundee'de ise yalnızca üç-dört gün.</t3539> <t3540>Bu sana birşeyler çağrıştırıyor mu?</t3540><t3541>"</t3541>

<t3542>"Katilin katedeceği mesafe uzundu.</t3542><t3543>"</t3543>

<t3544>"Ama unutma ki mektubun ki daha da uzundu.</t3544><t3545>"</t3545>

<t3546>"Ne demek istediğini anlamadım.</t3546><t3547>"</t3547>

<t3548>"En azından adamın veya adamların içinde bulundukları geminin bir yelkenli olduğunu ileri sürebiliriz.</t3548> <t3549>Anlaşılan şu ilginç tehdit mektuplarını her defasında denize açılmadan önce postaladılar.</t3549> <t3550>Dundee'den atılan tehdit mektubundan cinayetin işlenişine kadar ne kadar az zaman geçtiğini görüyorsun.</t3550> <t3551>Pondicherry'den bir buharlı gemiyle gelmiş olsalardı mektupla hemen hemen aynı zamanda gelirlerdi, oysa aradan tam tamına yedi hafta geçmiş.</t3551> <t3552>Sanırım mektup buharlı gemiyle gönderiliyor; katil ise arkadan yelkenli gemiyle geliyor.</t3552><t3553>"</t3553>

<t3554>"Olabilir.</t3554><t3555>"</t3555>

<t3556>"Olabilir değil, kesinlikle bu böyle.</t3556> <t3557>Şimdi bu meselenin ivediliğini ve neden genç Openshaw'a bir an önce hareket etmesini söylediğimi anlıyor musun?</t3557> <t3558>Mektubu gönderenler, aradaki mesafeyi kateder etmez harekete geçiyorlar.</t3558> <t3559>Ve bu seferki Londra'dan geldiği için gecikmeyi göze alamayız.</t3559><t3560>"</t3560>

<t3561>"Aman Tanrım!" diye bağırdım.</t3561> <t3562>"Bu acımasız takibin sebebi ne olabilir ki?</t3562><t3563>"</t3563>

<t3564>"Anlaşılan Openshaw'un elinde bulunan evrak, gemideki kişi ya da kişiler için hayati bir öneme sahip olmalı.</t3564> <t3565>Bana kalırsa bu cinayetleri birden fazla kişi işledi.</t3565> <t3566>Tek bir kişi mahkemeyi bile aldatarak iki cinayeti işleyemez.</t3566> <t3567>Bu işin için de başkaları da olmalı.</t3567> <t3568>Tek amaçları, kimin elinde olursa olsun evrakı ele geçirmek.</t3568> <t3569>Şu K.</t3569> <t3570>K.</t3570> <t3571>K.</t3571> <t3572>harfleri de bir insanın değil, bir cemiyetin ismini gösteriyor.</t3572><t3573>"</t3573>

<t3574>"Peki, ama ne cemiyeti bu?</t3574><t3575>"</t3575>

<t3576>"Sen hiç Ku Klux Klan diye birşey duymadın mı?" dedi Sherlock Holmes, kısık bir sesle, öne eğilerek.</t3576>

<t3577>"Hiç duymadım.</t3577><t3578>"</t3578>

<t3579>Holmes, dizlerinin üstüne yerleştirdiği kalın citli kitabın sayfalarını çevirdi.</t3579> <t3580>"İşte burada, " dedi: "Ku Klux Klan.</t3580> <t3581>Bir tüfeğin doldurulurken çıkardığı seslerden türetilmiş bir isim.</t3581> <t3582>Bu korkunç, gizli örgüt, Amerikan İç Savaşı'ndan sonra Güney Eyaletleri adına askerlik yapmış olanlar tarafından kurulmuş.</t3582> <t3583>Kısa zamanda, Tennessee, Louisiana, Carolina, Georgia ve Florida gibi, ülkenin çeşitli yerlerinde yerel şubeler açmış.</t3583> <t3584>Güçlerini en fazla siyasi alanda kullandılar; amaçları zenci seçmenleri yıldırmak ve kendi görüşlerine karşı olanları öldürmek veya ülkeden sürmekti.</t3584> <t3585>Genellikle eyleme geçmeden önce kurbanı uyarıyorlardı.</t3585> <t3586>Bu uyarma, genellikle bilinen fantastik sembollerle oluyordu: mesela meşe ağacından yapılmış çatal, karpuz tohumu veya portakal çekirdeğiyle.</t3586> <t3587>Bu uyarıyı aldıktan sonra, kurban ya açık bir şekilde istenileni yapmalı, ya da ülkeden gitmeliydi.</t3587> <t3588>Eğer meydan okumaya kalkarsa, çoğu zaman beklenmedik bir zamanda, beklenmedik bir şekilde ölüm gelirdi.</t3588> <t3589>Cemiyet, o kadar mükemmel örgütlenmiş ve yöntemleri o kadar sistemliydi ki onlara karşı koymayı başarabilen pek olmamıştır.</t3589> <t3590>Amerika Birleşik Devletleri hükümetinin ve Güneydeki soyluların çabalarına rağmen, örgüt birkaç yıl daha gelişmeye devam etti.</t3590> <t3591>Nihayet 1869 yılında, bu hareket hızla çökertildi.</t3591> <t3592>Fakat o tarihten bu yana, çeşitli yerlerde münferit eylemlere hâlâ rastlanmaktadır.</t3592><t3593>"</t3593>

<t3594>"Senin de gördüğün gibi," dedi Holmes, elindeki kitabı bırakarak, "örgütün ani dağılışıyla, Openshaw'un bir sürü evrakla Amerika'dan ayrılışı aynı tarihlere rastlıyor.</t3594> <t3595>Bu iki olay arasında kesinlikle bir ilişki olmalı.</t3595> <t3596>O ve ailesinin peşindeki şeyin ne olduğunu görüyorsun.</t3596> <t3597>Senin anlayacağın, bu kayıtlar ve günlük, Güneydeki örgüt elemanlarını ortaya çıkarabilir.</t3597> <t3598>Hiçbiri gece rahat uyuyamıyordur.</t3598><t3599>"</t3599>

<t3600>"Öyleyse bizim gördüğümüz o koparılmış sayfa...</t3600><t3601>"</t3601>

<t3602>"…</t3602> <t3603>o uğursuz defterin bir yaprağı Yanlış hatırlamıyorsam üzerinde şöyle yazıyordu: ‘Portakal çekirdekleri A, B ve C'ye gönderildi.'</t3603> <t3604>Yani örgütün ihbar mektupları gönderilmiş.</t3604> <t3605>Sonra da A ve B'nin temizlendiğine veya ülkeyi terk ettiğine ve son olarak da C'nin ziyaret edildiğine dair bazı bilgiler verilmişti.</t3605> <t3606>Korkarım bu ziyaretin sonu çok kötü oldu.</t3606> <t3607>Bu durumda Watson, sanırım olaya ışık tutabileceğiz.</t3607> <t3608>Bu arada umarım genç Openshaw dediklerimi yapmıştır; zira bu onun son şansı.</t3608> <t3609>Bu gece söylenecek veya yapılacak başka bir şey kalmadı.</t3609> <t3610>Şimdi kemanımı uzatırsan, dışarıdaki kötü havayı ve ondan da kötü adamları, şöyle bir yarım saatliğine unutmaya çalışabiliriz.</t3610><t3611>"</t3611>

<t3612>Ertesi sabah hava açıktı.</t3612> <t3613>Güneş ışıkları, tüm şehri kaplayan sis tabakasının arasından sızmaktaydı.</t3613> <t3614>Aşağıya indiğimde, Sherlock Holmes kahvaltıya oturmuştu bile.</t3614>

<t3615>"Seni beklemediğim için kusura bakma," dedi, "ama bugün Openshaw vakasıyla çok meşgul olacağım.</t3615><t3616>"</t3616>

<t3617>"Neler yapacaksın?" diye sordum.</t3617>

<t3618>"Herşey, yapacağım ilk soruşturmanın sonuçlarına bağlı.</t3618> <t3619>Sonuçta Horsham'e bile gitmek zorunda kalabilirim.</t3619><t3620>"</t3620>

<t3621>"Oradan mı başlayacaksın?</t3621><t3622>"</t3622>

<t3623>"Hayır, hayır; burada, bu şehirde başlamak istiyorum.</t3623> <t3624>Sen zili çal; hizmetçi kahveni getirir.</t3624><t3625>"</t3625>

<t3626>Beklerken gazeteyi aldım.</t3626> <t3627>Masanın üzerinde katlanmış duruyordu.</t3627> <t3628>İlk sayfasına bir göz attım.</t3628> <t3629>Kanımı donduran bir haber başlığıyla karşılaştım.</t3629>

<t3630>" Holmes," diye bağırdım, "çok geç kalmışsın.</t3630><t3631>"</t3631>

<t3632>"Ah!"dedi, elindeki fincanı bırakarak, "korktuğum şey başıma geldi.</t3632> <t3633>Nasıl yapılmış?</t3633><t3634>"</t3634>

<t3635>Sakince konuşuyordu, ama ne kadar sarsıldığını sesinden anlamıştım.</t3635>

<t3636>"Bakar bakmaz gözüme Openshaw ismi çarptı ve sonra da ‘Waterloo Köprüsü'nde Facia' başlığı.</t3636> <t3637>Haber şöyleydi:</t3637>

<t3638>"Dün gece saat dokuz ile on arasında, Waterloo Köprüsü yakınlarında devriye gezen H Bölgesi polis müfettişi Cook, birinin imdat diye haykırdığını, sonrasında da birinin suya düştüğünü duydu.</t3638> <t3639>Gecenin oldukça karanlık ve fırtınının çok şiddetli olmasından dolayı köprüden geçenlerin yardım çabalarına rağmen suya düşen kişi kurtarılamadı.</t3639> <t3640>Sonra ceset, alarm verilmiş olduğu için deniz polisinin yardımıyla sudan çıkarıldı.</t3640> <t3641>Cebinden çıkan bir zarftan öğrenildiği üzere cesedin, Horsham yakınlarında oturan John Openshaw adında bir gence ait olduğu anlaşıldı.</t3641> <t3642>Büyük bir ihtimalle Waterloo İstasyonu'ndan kalkan son treni yakalayabilmek için koştururken aceleden ve aşırı karanlığın da etkisiyle yolunu şaşırdığı ve vapur iskelesinin bulunduğu yerden suya düştüğü tahmin ediliyor.</t3642> <t3643>Yapılan muayenede ölüye zor kullanıldığını gösteren bir iz bulunamamıştır.</t3643> <t3644>Merhumun talihsiz bir kazaya kurban gittiği anlaşılıyor.</t3644> <t3645>Öyle olsa bile bu kaza, yetkililerin, nehir iskelelerinin güvenliğini tekrar gözden geçirmeleri gerektiğini gündeme getiriyor.</t3645><t3646>"</t3646>

<t3647>Birkaç dakika ikimizden de ses çıkmadı.</t3647> <t3648>Holmes'u hiç böyle üzgün ve sarsılmış görmemiştim.</t3648>

<t3649>"Bu, gururumu incitti Watson," dedi sonunda.</t3649> <t3650>"Kötü bir duygu bu kuşkusuz, gururum incindi.</t3650> <t3651>Bu artık benim için kişisel bir meseledir.</t3651> <t3652>Gücüm yettiği sürece bu çetenin peşini bırakmayacağım.</t3652> <t3653>Adam benden yardım istemeye geldi, ben ise, onu ölüme gönderdim!" Sandalyesinden fırlayarak sıkıntıyla odada bir ileri, bir geri yürümeye başladı.</t3653> <t3654>Solgun yanakları kızarmıştı ve uzun ince ellerini sıkıp duruyordu.</t3654>

<t3655>"Kurnaz şeytanlar!" diye bağırdı sonunda.</t3655> <t3656>"Ama onları yakalayacağım.</t3656> <t3657>Openshaw'u tuzağa nasıl düşürdüler acaba?</t3657> <t3658>İskele, istasyona giden sokak üzerinde değil ki?</t3658> <t3659>O fırtınalı gecede bile köprüden gelip geçenler olur, onların gözü önünde böyle bir cinayet işlenemez.</t3659> <t3660>Neyse Watson, bakalım uzun vadede kim kazanacak!</t3660> <t3661>Ben şimdi dışarı çıkıyorum!</t3661><t3662>"</t3662>

<t3663>"Polise mi?</t3663><t3664>"</t3664>

<t3665>"Hayır.</t3665> <t3666>Ben kendim polis olacağım.</t3666> <t3667>İsterlerse ben ağı ördükten sonra sinekleri kapabilirler; ama ondan önce değil.</t3667><t3668>"</t3668>

<t3669>Bütün gün kendi işlerimle uğraştım ve ancak akşam geç vakitte Baker Sokağı'na dönebildim.</t3669> <t3670>Sherlock Holmes henüz gelmemişti.</t3670> <t3671>Eve girdiğinde ise saat ona geliyordu.</t3671> <t3672>Solgun ve bitkin bir hali vardı.</t3672> <t3673>Dolaptan bir dilim ekmek çıkararak iştahla yedi ve bol bol su içti</t3673>

<t3674>"Açsın galiba," dedim.</t3674>

<t3675>"Hem de kurt gibi.</t3675> <t3676>Yemek yemek bütün gün aklıma bile gelmedi.</t3676> <t3677>Kahvaltıdan beri hiçbir şey yemedim.</t3677><t3678>"</t3678>

<t3679>"Hiçbir şey mi?</t3679><t3680>"</t3680>

<t3681>"Bir parça bile.</t3681> <t3682>Yemeği düşünecek vaktim olmadı.</t3682><t3683>"</t3683>

<t3684>"Peki, neler yaptın?</t3684> <t3685>Bir ipucu buldun mu?</t3685><t3686>"</t3686>

<t3687>"Artık avucumun içindeler.</t3687> <t3688>Genç Openshaw'un intikamı yakında alınacak.</t3688> <t3689>Onlara karşı kendi şeytansı yöntemlerini kullanacağız,Watson! İyice düşündüm bunu.</t3689><t3690>"</t3690>

<t3691>"Ne demek istiyorsun?</t3691><t3692>"</t3692>

<t3693>Dolaptan bir portakal çıkardı ve kabuğunu soyarak kesip çekirdeklerini masaya sıktı.</t3693>

<t3694>Arasından beş tane ayırarak bir zarfa yerleştirdi.</t3694> <t3695>Zarfın içine " S.</t3695> <t3696>H.'den J.</t3696> <t3697>C.'ye" yazdı.</t3697> <t3698>Sonra zarfı kapadı ve üzerine "Kaptan James Calhoun, Lone Star Gemisi, Savannah, Georgia, ABD" adresini yazdı.</t3698>

<t3699>"Limana girdiğinde eline geçecek," dedi, acı acı gülerek.</t3699> <t3700>"Ona uykusuz bir gece geçirmeye yeter bu.</t3700> <t3701>Genç Openshaw'un inandığı gibi, o da bunun, kaderinin bir işareti olduğunu düşünecektir.</t3701><t3702>"</t3702>

<t3703>"Peki, kim bu Kaptan Calhoun?"</t3703>

<t3704>"Çetenin lideri.</t3704> <t3705>Diğerlerine de sıra gelecek, ama önce bu.</t3705><t3706>"</t3706>

<t3707>"İzini nasıl buldun?</t3707><t3708>"</t3708>

<t3709>Cebinden, üzeri tarihler ve isimler yazılı büyükçe bir sayfa çıkardı.</t3709>

<t3710>"Bütün günümü, Lloyd Seyahat Acentası'nın listelerini incelemekle geçirdim.</t3710> <t3711>83 yılının Ocak ve Şubat aylarında Pondicherry'ye giden bütün gemileri rotalarını saptadım.</t3711> <t3712>O aylarda bu güzergâhtan geçmiş olduğu belirtilen otuz altı gemi vardı.</t3712> <t3713>Bunlardan biri olan Lone Star hemen dikkatimi çekti.</t3713> <t3714>Yola Londra'dan çıktığı belirtilmesine rağmen, ismi, Amerika'nın eyaletlerinden birine verilen bir isimdir.</t3714><t3715>"</t3715>

<t3716>"Teksas sanırım.</t3716><t3717>"</t3717>

<t3718>"Hangisi olduğuna emin değilim; ama geminin Amerika çıkışlı olduğunu biliyordum.</t3718><t3719>"</t3719>

<t3720>"Sonra ne yaptın?</t3720><t3721>"</t3721>

<t3722>"Dundee'den kalkan gemileri inceledim.</t3722> <t3723>Lone Star gemisinin, 85 yılının Ocak ayında orada olduğunu görünce bütün şüphelerim doğrulanmış oldu.</t3723> <t3724>Sonra, şu an Londra limanında bulunan gemileri araştırdım.</t3724><t3725>"</t3725>

<t3726>"Ee?</t3726><t3727>"</t3727>

<t3728>"Lone Star buraya geçen hafta demir atmış.</t3728> <t3729>Albert İskelesi'ne gittiğimde, geminin bu sabah suların yükselmesiyle birlikte nehirden çekildiğini ve Savannah'ya doğru yelken açtığını öğrendim.</t3729> <t3730>Gravesend'e bir telgraf çektim;yelkenlinin oradan yeni geçtiğini öğrendim.</t3730> <t3731>Rüzgâr doğuya doğru estiğine göre şu an Godwins'i geçmiş, Wight Adası'na yaklaşmış olmalı.</t3731><t3732>"</t3732>

<t3733>"Şimdi ne yapacaksın peki?</t3733><t3734>"</t3734>

<t3735>"O, elimden kurtulamaz.</t3735> <t3736>Öğrendiğim kadarıyla, gemideki tek Amerikalılar Kaptan James Calhoun'la iki tayfasıymış.</t3736> <t3737>Gerisi Finlandiyalı ve Alman.</t3737> <t3738>Ayrıca, bu üçlünün dün gece gemide olmadıklarını da öğrendim.</t3738> <t3739>Yüklemeyi yapan hamal söyledi bunu.</t3739> <t3740>Lone Star, Georgia'ya varır varmaz, buharlı gemiyle gönderdiğim mektup da orada olacak.</t3740> <t3741>Savannah polisine de telgraf çekerek bu üç kişinin cinayet zanlıları olduğu bildirdim.</t3741><t3742>"</t3742>

<t3743>İnsanların yaptıkları en iyi planlarda bile kusurlar olabilir.</t3743> <t3744>Peşlerindeki kurnaz ve kararlı düşmanlarının varlığını haber veren portakal çekirdekleri, John Openshaw'un katillerinin eline hiç ulaşamadı.</t3744> <t3745>O yıl, sonbahar fırtınaları çok uzun ve şiddetli geçti, özellikle denizlerde…</t3745> <t3746>Savannah'ya ulaşacak olan Lone Star'ın haberlerini boşuna bekledik.</t3746> <t3747>Sonunda, Atlantik açıklarında batmış bir geminin enkazının bulunduğunu ve armasında "L.</t3747> <t3748>S." harflerinin yazılı olduğunu öğrendik.</t3748> <t3749>Lone Star'in akıbeti hakkında öğrendiklerim bundan öteye geçmedi...</t3749>





<t3750>Tavşan Dudaklı Adam</t3750>




<t3751>St.</t3751> <t3752>George İlahiyat Koleji Müdürü Doktor Elias Whitney'ın kardeşi, bir afyon bağımlısı yani afyonkeşti.</t3752> <t3753>Thomas de Quincey'nin kitabının etkisi altında kalarak, onun yaşadıklarını denemeye kalkışmış, içtiği tütüne afyon ruhu katarak en sonunda kendisi de bir afyonkeş olup çıkmıştı.</t3753> <t3754>Her zaman olduğu gibi, bırakmanın başlamaktan daha zor olduğunu anladığında ise iş işten çoktan geçmişti.</t3754> <t3755>Hayatını bir afyon bağımlısı olarak devam ettiriyordu artık.</t3755> <t3756>Bu alışkanlığı nedeniyle hem arkadaşları hem de yakınları için bir yüz karası olarak kabul görülüyordu.</t3756> <t3757>Ona üzülenler de yok değildi.</t3757> <t3758>Beti benzi atmış bir şekilde oturmaktan çok, zorla iliştirilmiş gibi öylece kalakaldığı sandalyenin üzerindeki görüntüsü bugün bile gözlerimin önündedir.</t3758> <t3759>Sapsarı ve kanı iyice çekilmiş bir surat, kontrolsüz bir şekilde sarkmış dudaklar ve iyice küçülmüş gözleriyle bu asil adam, şimdi bir çöküntüyü andırıyordu.</t3759>

<t3760>1889 yılının Haziranında bir gece yarısına doğru üzerimize mahmurluk çöktüğü sırada kapımızın çalınmasıyla karımla göz göze geldik.</t3760> <t3761>Oturduğum yerde doğrularak kapıyı çalanın kim olacağını düşünürken karım işlemekte olduğu örgüye ara vererek, biraz da üzgün bir ses tonuyla:</t3761>

<t3762>─</t3762> <t3763>Bir hasta.</t3763> <t3764>Dışarı çıkmak zorunda kalabilirsin, dedi.</t3764>

<t3765>Ben de mırıldanarak kendisini onayladığımı ifade eder gibi yaparken, bir yandan da yoğun geçen bir günün üstüne işte bu hiç olmadı gibisinden düşünmeye başlamıştım.</t3765> <t3766>Oldukça yorucu bir gündü ve söylenmeye başladım.</t3766>

<t3767>Az sonra dış kapının açıldığını duyduk.</t3767> <t3768>Kapı önünde telaşlı konuşmalar yapıldığını bulunduğumuz odadan bile anlayabiliyorduk.</t3768> <t3769>Konuşmalar kesildikten sonra yanımıza gelen kişinin önce hızlı ayak seslerini duyduk ardından da bulunduğumuz odanın kapısının açıldığını gördük.</t3769> <t3770>Üzerinde koyu renk elbisesiyle, yüzünü gizleyen ve siyah bir tül taşıyan bayan konuğumuz içeri girerek aynı telaşla konuşmaya başladı:</t3770>

<t3771>─</t3771> <t3772>Bu kadar geç bir saatte sizi rahatsız ettiğim için özür dilerim, dedikten sonra birden ne olduğunu anlamamıza bile fırsat vermeden karımın boynuna sarılarak ağlamaya başladı.</t3772> <t3773>Başım da önemli bir dert var Bayan Watson! Yardım edin.</t3773>

<t3774>Karım ne olup bittiğini anlamaya çalışırken şaşkın gözlerle bana bakıyordu.</t3774> <t3775>Kadının ağlamasından etkilenmiş olmalıydı.</t3775>

<t3776>─</t3776> <t3777>Tanrı'm, dedikten sonra konuşmaya başlamadan önce kadını tanımak için yüzündeki siyah tülü kaldırarak kadının kim olduğundan emin olmak ister gibiydi.</t3777> <t3778>Kate! Kate Whitney! Ah, Tanrı'm! Beni ne kadar korkuttun.</t3778> <t3779>Yüzüne bakıncaya kadar kim olduğunu çıkaramadım inan.</t3779>

<t3780>─</t3780> <t3781>Çok çaresiz bir durumdayım Bayan Watson! Başıma gelenlerden sonra bana ancak sizin yardımcı olabileceğiniz geldi aklıma, dedi.</t3781>

<t3782>Her zaman böyle olurdu zaten…</t3782> <t3783>Kim derdi olduğunu düşünse soluğu eşimin yanında alırdı.</t3783>

<t3784>─</t3784> <t3785>Ah Kate! Gelmene çok sevindim.</t3785> <t3786>Biraz şarap veya su iç.</t3786> <t3787>Rahatla lütfen…</t3787> <t3788>Daha sonra şuraya otur da olan biten her şeyi bana anlat istersen.</t3788> <t3789>James de uyumaya gidebilir.</t3789>

<t3790>─</t3790> <t3791>Lütfen biraz daha kalın Bay Watson! Mutlaka sizin de dinlemenizi istiyorum anlatacağım şeyleri.</t3791> <t3792>Bu konuda tavsiyelerinizi duymaya ihtiyacım var.</t3792> <t3793>Hem bakarsınız yardım da edersiniz, dedikten sonra bir yerlere hemen ilişerek anlatmaya başladı.</t3793>

<t3794>─</t3794> <t3795>Tahmin edebileceğiniz gibi, Isa ile ilgili bir sorun nedeniyle burada bulunuyorum.</t3795> <t3796>Konu Isa ile ilgili.</t3796> <t3797>Tam iki gündür eve adımını atmadı.</t3797> <t3798>Onun için iyiden iyiye endişeleniyorum artık…</t3798> <t3799>Ne olur yardım edin?</t3799>

<t3800>Bayan Whitney, karımın eski bir okul arkadaşıydı.</t3800> <t3801>Aile içi sorunlar nedeniyle zaman zaman onunla sohbet ettiklerini biliyordum.</t3801> <t3802>Kocasının sağlık sorunları olduğu zaman bazen bana da akıl danıştığı olurdu.</t3802> <t3803>Bu nedenle öncelikle olan biteni anlamak için onu sakinleştirmeye çalıştık.</t3803> <t3804>Kocasının nerede olduğu veya onu bulabileceğimiz bir yer bilip bilmediğine ilişkin küçük sorular sorduk.</t3804>

<t3805>Nerede olabileceğini tahmin edebiliyormuş ama emin değilmiş.</t3805> <t3806>Şehrin doğu tarafında bir yerlerdeki afyon tekkelerinden birine dadanmış olma ihtimalinin yüksek olduğunu da biliyormuş.</t3806> <t3807>Genel olarak ya da bugüne kadar kriz zamanlarında bu gitmeler en fazla 24 saat sürüyormuş.</t3807> <t3808>Her şart altında akşam biraz bitkin ve harap halde evin kapısını mutlaka çalarmış.</t3808> <t3809>Bu kez bir farklılık olduğunu hissediyormuş.</t3809> <t3810>Aklına kötü şeyler geliyormuş, haklı olarak.</t3810> <t3811>Çünkü 48 saattir ondan haber alamıyormuş.</t3811> <t3812>Bir ihtimal kocasını rıhtımın yakınında bir yerlerde çöplükte sızmış olarak bulabilirmişiz.</t3812> <t3813>Yukarı Swandam Sokağı'nda bulunan Altın Bar'da olma ihtimali de varmış.</t3813> <t3814>Ama bir kadın olarak bütün bunların üstesinden gelemeyeceğini de eklemede edemedi pek tabii.</t3814> <t3815>Böyle bir saatte barlarda çöplüklerde kocasını araması pek de yakışık almazdı, insanların kötü kötü bakacaklarından çekiniyordu.</t3815>

<t3816>Özetle bu ve benzeri şeyler anlattı Bayan Whitney.</t3816> <t3817>Esas mesele şuydu ki, bu işi halletmek için oraya kadar kendisine eşlik etmemizi istiyordu.</t3817> <t3818>Bayan Watson'ın gelmesine gerek olmadığını da hesaplamış ve kocasının doktoru olarak, hatta tek başıma bu işi üstlenmemin mümkün olup olmadığını öğrenmek istiyordu.</t3818>

<t3819>Elden ne gelir...</t3819> <t3820>Böyle bir durumda yardım etmekten kaçınmak mümkün değildi.</t3820> <t3821>İş başa düşmüştü bir kere.</t3821> <t3822>Kocasını vermiş olduğu adreslerde bulmam durumunda en geç iki saate kadar arabayla eve göndereceğime söz verdim.</t3822> <t3823>Çok değil, en fazla 10 dakika içinde sıcak evimi ve rahat koltuğumu terk edip hazırlandıktan sonra yola çıkmış bulunuyordum.</t3823> <t3824>Arabayla şehrin doğusuna, bilmediğim bir maceraya doğru yola koyuldum.</t3824> <t3825>Tuhaf bir hikâyenin beni beklediğini nasıl bilebilirdim ki?</t3825>

<t3826>İlk hedef afyon tekkesiydi pek tabii.</t3826> <t3827>İşin bu aşamasında fazla bir güçlükle karşılaştığım söylenemez.</t3827> <t3828>Bayan Whitney'in sözünü ettiği Yukarı Swandan Sokağı, nehrin kuzey yakasını Londra Köprüsü sayesinde doğu yakasına bağlayan bir merkez bölgedeydi.</t3828> <t3829>Üstelik rıhtımın arka taraflarında ve alabildiğine pis bir sokak olduğunu da hatırlatmak isterim.</t3829> <t3830>Afyonkeşlerin bu makbul mekânının bir mezbeleliğe benzediğine ilişkin peşin bir yargım vardı en baştan.</t3830> <t3831>Nihayet aradığım adrese gelmiştik.</t3831> <t3832>Arabacıya beklemesini söylediğimde iki bina arasında sıkışıp kalmış ve merdivenlerle inilen bir mahzeni andıran karanlık ve kuytu bir yerin önündeydik.</t3832> <t3833>Sarhoşların, ayyaşların ve keşlerin ayakları altında ezilip çürümüş merdivenlerden aşağı indiğim yer pek de iç açıcı değildi.</t3833>

<t3834>Bir gaz lambasının ışığı altında zar zor seçebildiğim bir kapı kolu gideceğim yönü işaret eder gibiydi.</t3834> <t3835>İçerisinin de dışarıdan kalır bir yanı yoktu.</t3835> <t3836>Kendinizi uzun yolculuğa çıkmış sürgün gemilerindeki göçmen koğuşlarında zannedebilirdiniz.</t3836> <t3837>Yüksek tavanlı olmayan bir odada yerlerde boylu boyunca uzayan yatakların arasında kesif bir afyon kokusu ve dumanlı hava sizi karşılıyordu.</t3837> <t3838>Burada nefes almak bile zordu.</t3838> <t3839>Yatakların üzerine tuhaf bir biçimde sanki üst üste yığılmış gibi duran insanlar, karanlıkta sanki istiflenmiş gibiydiler.</t3839> <t3840>Pek çoğunun omuzları çökmüş, dizlerinde eklemleri yokmuşçasına kıvrık, zayıf ve halsiz, kafalar kontrolsüz bir şekilde yana yatmış olarak uyuşmuş vaziyette yatıyorlardı.</t3840> <t3841>Feri sönmüş gözlerle sabit bir noktaya bakan gözler hayata tutunmaktan çoktan vazgeçtiklerini gösteriyor gibiydi.</t3841> <t3842>Sağda solda tesadüfen gücü kalmış bir ya da iki çift göz, içeri giren bu yabancıya sabitlenmiş gibi bakıyordu.</t3842> <t3843>Bu kesif dumanlı havanın içerisinde arada bir parlayıp sönen ateş topları, metal pipolardaki afyonun ciğerlerine dolarken çıkardığı bir imdat çığlığı gibiydi.</t3843> <t3844>Herkesin kafası cilalıydı.</t3844> <t3845>Bu yarı uyanıklık arasında gidip gelen yığın içerisinde kendi kendine konuşanları da anlamsız tartışmaların içerisinde bocalayıp duranları da görmek mümkündü.</t3845> <t3846>Kısa aralıklarla ortaya çıkan ölüm sessizliği bu ortama daha denk düşüyor gibiydi.</t3846> <t3847>Neticede daha çok kendi kendileriyle konuşuyor olmaları, aslında onların sayıkladıklarını gösteriyor demek anlamına da gelebilirdi.</t3847> <t3848>Odanın diğer ucuna doğru bir bakış atınca, kömür mangalının yanı başında, çenesini iki elinin arasına alarak derin düşüncelere dalmış gibi görünen, aslında önünde yanmakta olan ateşle meşgul olduğu anlaşılan, zayıf, uzunca boylu, ihtiyar adam gözüme ilişti hemen.</t3848>

<t3849>Bu sırada yanıma yaklaşan Malaya'lı olduğundan şüphe duymadığım biri, elinde tuttuğu pipoyu ve bir miktar afyonu bana vererek uzanmam için yer gösterdi.</t3849>

<t3850>─</t3850> <t3851>Hayır, teşekkür ederim, dedim.</t3851> <t3852>Burada bir arkadaşımı, Bay Isa Whitney'i arıyorum.</t3852> <t3853>Kendisiyle konuşmam gerekiyor.</t3853>

<t3854>İsmi söylediğim sırada odanın sağ tarafında bir kıpırdanma olduğunu fark ettim.</t3854> <t3855>Daha dikkatli bakınca bitkin ve perişan haldeki Whitney hemen gözüme ilişiverdi.</t3855>

<t3856>─</t3856> <t3857>Tanrı'm! dr Watson, burada ne işiniz var, derken aslında alabildiğine zavallı görünüyordu.</t3857> <t3858>Bedeni gergindi…</t3858> <t3859>Saat kaç Watson? diye sordu bana.</t3859>

<t3860>─</t3860> <t3861>11'e geliyor, dedim.</t3861>

<t3862>─</t3862> <t3863>Hangi gündeyiz?</t3863>

<t3864>─</t3864> <t3865>Cuma, 19 Haziran.</t3865>

<t3866>─</t3866> <t3867>Ooo…</t3867> <t3868>Ben Çarşamba zannediyordum.</t3868> <t3869>Yoksa beni korkutmaya mı çalışıyorsun Watson?</t3869> <t3870>Çarşamba günündeyiz, değil mi?</t3870>

<t3871>Bu sırada yüzünü elleriyle gizlemeye çalışarak hüngür hüngür ağlıyordu.</t3871>

<t3872>─</t3872> <t3873>Emin ol Cuma günüdeyiz.</t3873> <t3874>Eşin iki gündür seni arıyor.</t3874> <t3875>İçine düştüğün durumdan utanmalısın?</t3875>

<t3876>─</t3876> <t3877>İyi de bu neyi değiştirir ki?</t3877> <t3878>Zaten yeteri kadar içine düştüğüm durumdan utanıyorum.</t3878> <t3879>Bu arada iki gün nereden çıktı?</t3879> <t3880>Ben yalnızca birkaç saattir buradayım.</t3880> <t3881>Sayısını karıştırmış olabilirim ama en fazla üç-dört pipo içmiş olmalıyım.</t3881> <t3882>Hepsi o kadar.</t3882> <t3883>Peki, seninle eve geleceğim.</t3883> <t3884>Kate'i korkutmak ister miyim hiç?</t3884> <t3885>O benim küçük Kate'im…</t3885> <t3886>Hadi, bana yardım et dostum!</t3886> <t3887>Arabayla geldin değil mi?</t3887>

<t3888>─</t3888> <t3889>Geldiğim araba dışarıda beni bekliyor.</t3889>

<t3890>─</t3890> <t3891>Tamamdır o zaman…</t3891> <t3892>Gidebiliriz...</t3892> <t3893>Borcumu da ödemem gerekiyor.</t3893> <t3894>Benim için ne kadar borcum olduğunu öğrenir misin Watson, rica etsem?</t3894> <t3895>Perişan halde olduğumu görüyorsun değil mi?</t3895> <t3896>Çaresizim…</t3896>

<t3897>Hadi bana kolay gelsin…</t3897> <t3898>Bu kesif afyon dumanının içinde şimdi bir de ödemeyle uğraşacaktım.</t3898> <t3899>Nerden bulaşmıştım ki bu işe?</t3899> <t3900>Hayıflanarak ve alabildiğine nefesimi tutarak uzanmış bir halde yatan bu insanların arasından geçerek mekânda ödeme yapacak birini aramaya başladım.</t3900> <t3901>Mangalın başında kor ateşle uğraşan adamın yanından geçerken belli belirsiz bir şekilde ceketimin birisi tarafından çekildiğini fark ettim.</t3901> <t3902>Fısıltıyla konuşan biri, bana hitaben,</t3902>

<t3903>─</t3903> <t3904>Bana bakma hemen.</t3904> <t3905>Gider gibi yapıp sonra dönüp bana bakarsın, dedi.</t3905>

<t3906>Sesi tanıyor gibiydim.</t3906> <t3907>Şu hemen yanı başımda oturan yaşlı adamdan geliyordu.</t3907> <t3908>Fakat o bundan habersizmiş gibi istifini hiç bozmadan oturmaya devam ediyordu.</t3908> <t3909>İyice zayıflamış suratını fark etmemek olmazdı bu yaşlı adamın.</t3909> <t3910>Afyon tüten piposu dizlerinin arasına düşmüş gibi eğreti duruyordu.</t3910> <t3911>Fısıltılı sesin söylediği gibi iki adım daha atıp geriye döndüm.</t3911> <t3912>O an gördüğüm şey karşısında az daha küçük dilimi yutmak üzereydim.</t3912> <t3913>Çok şaşırmıştım.</t3913> <t3914>Adam ustalıklı bir manevrayla öyle güzel bir pozisyon almıştı ki, onu benden başka kimsenin fark etmesinin olanağı yoktu.</t3914> <t3915>Gerçekten ustalık işi bir hamleydi.</t3915> <t3916>Daha bir dikkatli bakınca beni bu kadar şaşırtan adamın sırtındaki kamburun düzelir gibi olduğunu ve yüzündeki kırışıklıkların da kaybolduğunu, üstelik gözlerinin de parladığını görmüştüm.</t3916> <t3917>Mangalın başında oturan bu yaşlı adam, şimdi bana kıs kıs gülen Sherlock Holmes'tan başkası değildi aslında.</t3917> <t3918>Bana yine belli belirsiz bir hareketle yanına yaklaşmamı işaret etti, görüntüsünden tebdili kıyafete farklı bir görünümdeydi.</t3918>

<t3919>─</t3919> <t3920>Holmes, dedim ne olduğunu anlamak ister gibi, ne işin var burada senin?</t3920> <t3921>Bu halin ne?</t3921>

<t3922>─</t3922> <t3923>Sesini yükseltmeden konuş benimle, dedi, seni duyabiliyorum.</t3923> <t3924>Şu keş arkadaşından kurtul da konuşalım istersen.</t3924>

<t3925>─</t3925> <t3926>Dışarıda bekleyen bir araba var.</t3926>

<t3927>─</t3927> <t3928>Bu durumda, arkadaşını o arabayla eve göndermen daha uygun.</t3928> <t3929>Onun olan biteni anlaması pek mümkün görünmüyor zaten.</t3929> <t3930>Karına da benim yanımda olduğuna ilişkin bir not gönder de meraklanmasın.</t3930> <t3931>Sen dışarıda beş dakika kadar oyalanırsan yanına gelmiş olurum.</t3931>

<t3932>Holmes'ün bu tip oldubittilerine alışık olduğumdan, bu davranışını yadırgamadım haklı olarak.</t3932> <t3933>Onu bu tip durumlarda reddetmek mümkün değildi.</t3933> <t3934>Öngördüğümüz şekilde kafası dumanlı Whitney'i fazla soru sormasına fırsat vermeden arabayla uğurlarken, Holmes'ün yanında olduğumu anlatan küçük bir notu da karıma iletmesi için arabacının eline tutuşturmuştum.</t3934> <t3935>Arabacıya hizmetlerinin karşılığını ödedikten sonra sokakta sevgili dostum Holmes'ün maceralarından birine daha katılmak için hazır sayılırdım.</t3935>

<t3936>Kısa süre sonra o pejmürde kıyafetler içerisinde bir silueti andıran Holmes, tekkeden çıkarak yanıma gelmiş ve birlikte yürümeye başlamıştık.</t3936> <t3937>Ben olan biteni anlayamamanın şaşkınlığıyla arada bir ona bakmaktan kendimi alamıyordum.</t3937> <t3938>Yanımda bir süre kambur bedeniyle topallayarak yürüyen Holmes, yeteri kadar uzaklaştığımıza kanaat getirdikten sonra etrafta kimsenin olmamasından emin olarak birden kamburunu düzeltti ve ağız dolusu bir kahkaha attı.</t3938>

<t3939>─</t3939> <t3940>Watson, sevgili dostum…</t3940> <t3941>Bakışlarından anladığım kadarıyla kokain çekme zaafımın ardından bu kez afyona merak sardığımı düşünmüyorsundur umarım?</t3941>

<t3942>─</t3942> <t3943>Bu kadar beklenmedik şekilde ve kamufle olduğunu görünce aklıma başka ne gelebilirdi ki?</t3943>

<t3944>─</t3944> <t3945>Ya peki, sen orada ne arıyordun?</t3945>

<t3946>─</t3946> <t3947>Az önce arabaya bindirdiğim arkadaşımı aramak için oradaydım.</t3947>

<t3948>─</t3948> <t3949>Ben de senin dediğinin tam tersi birşeyi, yani düşmanımı aramak için oradaydım.</t3949>

<t3950>─</t3950> <t3951>Düşman mı?</t3951> <t3952>O da kim?</t3952>

<t3953>─</t3953> <t3954>Benim kadim düşmanlarımdan birini arıyordum.</t3954> <t3955>Buna daha çok av demek daha doğru.</t3955> <t3956>Bu oldukça anlaşılmaz bir durum gibi görünüyor, biliyorum…</t3956> <t3957>Farkı da zaten burada…</t3957> <t3958>Watson, sevgili dostum, buraya aynı nedenle araştırma yapmak için geldim zaten.</t3958> <t3959>Biraz duman altı olmadan her zaman av izi sürmek pek mümkün olmayabiliyor.</t3959> <t3960>Bu keşlerin dillerinin altında bakla ıslanıp ıslanmadığını anlamak ve avıma ilişkin bilgi toplamak için onlarla muhabbet etmek yararlı olur diye düşündüm.</t3960> <t3961>Tanınmamak için de iyice kamufle olmam gerekiyordu.</t3961> <t3962>Hayatımı riske atmış olduğumun farkındayım.</t3962> <t3963>Bir ipucu bulmam gerekiyordu dostum.</t3963> <t3964>Üstelik buralara daha önce gelmişliğim de var.</t3964> <t3965>Bu gördüğün tekkenin sahibi olan densiz Lascar benden intikam almak için yemin etmiş tescilli bir düşmanım.</t3965> <t3966>Arka tarafta Paul Rıhtımı'na çıkan gizli bir kapı var…</t3966> <t3967>Kapı dile gelseydi de sana aysız gecelerde yaşanan gizli kapaklı hikâyeleri anlatsaydı...</t3967>

<t3968>─</t3968> <t3969>Cinayetlerden mi söz ediyorsun yoksa?</t3969>

<t3970>─</t3970> <t3971>Ne sandın ya?</t3971> <t3972>O karanlık dehlizde canı alınan zavallıların her biri için 1.</t3972> <t3973>000 Sterlin almış olsaydık, şimdiye kadar çoktan köşeyi dönmüş olurduk.</t3973> <t3974>Öyle ki rıhtımda yer alan en korkunç cinayetlerin tamamı burada işleniyor.</t3974> <t3975>Oraya infazı onaylanarak giren hiç kimse kurtulamaz.</t3975> <t3976>Neville St.</t3976> <t3977>Clair'de sanırım böyle bir kumpasa düşmüş olmalı.</t3977> <t3978>Bir dakika bekler misin, buralarda bir yerlerde bizim de sesimizi duyan birileri olabilir, dedikten sonra Holmes, belli belirsiz duyulabilecek bir ıslık çaldı.</t3978> <t3979>Uzaktan aynı şekilde cevaplanan ıslık sesinden hemen sonra bize doğru bir arabanın hareket ettiğini ve taşları döven tekerlek sesinin giderek yaklaştığını anlamamız fazla uzun sürmedi.</t3979>

<t3980>─</t3980> <t3981>Ne dersin Watson, benimle gelmek istiyor musun, dedi atlı arabanın karanlıkta gittikçe bize yaklaşan farlarını izlerken.</t3981>

<t3982>─</t3982> <t3983>Olabilir…</t3983> <t3984>Bir yardımım dokunacaksa elbette?</t3984>

<t3985>─</t3985> <t3986>Bir dost her zaman işe yarar, üstelik eli kalem tutan biri olmasına da hayır demem hiçbir zaman.</t3986> <t3987>The Cedars'ta senin için fazladan bir yatak her zaman vardır.</t3987>

<t3988>─</t3988> <t3989>The Cedars mı dedin?</t3989>

<t3990>─</t3990> <t3991>Evet…</t3991> <t3992>Söz konusu ev, Bay St.</t3992> <t3993>Clair'in.</t3993> <t3994>Soruşturma süresince orada kalmanın daha yararlı olacağını düşünüyorum.</t3994>

<t3995>─</t3995> <t3996>Tam olarak nereden söz ediyorsun, Tanrı aşkına?</t3996>

<t3997>─</t3997> <t3998>Hımm, Lee kırsalında bir yerlerden elbette.</t3998> <t3999>Buraya olsa olsa yedi mil kadar bir uzaklıktan söz ediyorum.</t3999>

<t4000>─</t4000> <t4001>İyi ama ben konuya tam anlamıyla yabancı kaldım.</t4001>

<t4002>─</t4002> <t4003>Sorun etme…</t4003> <t4004>Arabaya binecek olursan, birazdan her şeyi anlatacağım sana.</t4004> <t4005>Hadi ama, dedikten sonra araba sürücüsüne dönerek:</t4005>

<t4006>- John, senin görevin buraya kadar.</t4006> <t4007>Her şey için teşekkür ederiz.</t4007> <t4008>İşte bu da yarım altının…</t4008> <t4009>Yarın 11 gibi gelirsen görüşebiliriz, dedi.</t4009>

<t4010>Ardından sürücünün yerine oturarak atları hafifçe kırbaçladı ve arabayı hareket ettirdi.</t4010> <t4011>Yol giderek genişlerken, kirli bir nehrin üzerine kurulu biraz geniş bir köprüye doğru uzanıyordu.</t4011> <t4012>Kiremitlerin tekdüze yığını altında sessizce ilerlerken, bazen bir polisin belirgin şekilde kaldırımları ezerken çıkardığı topuk sesi ya da sağda solda mütemadiyen duyulan sarhoş melodileri gecenin sessizliği bozuyordu.</t4012> <t4013>Bir bulutun peşine takılmış gibi adeta sürüklenerek akan gökyüzünün hızlı akışı, sanki hemen arkalarından bize gülümsemek isteyen yıldızların neşesini örtmek ister gibi telaşlıydı.</t4013> <t4014>Bu sırada kafasının karmakarışık olduğu her halinden belli olan Holmes, sesini çıkarmadan başıyla yalnızca gideceğimiz yere odaklanmış gibi derin düşüncelere dalmıştı.</t4014> <t4015>Ben de meraklı bir bekleyişin esiri de olsam, sessiz ve sakin bir şekilde bana açıklama yapmasını bekleyen uslu bir öğrenciye benziyordum.</t4015> <t4016>Sıramın geleceğini biliyordum.</t4016>

<t4017>İlerlemeye devam ettik…</t4017> <t4018>Birkaç mil sonra artık şehrin arka mahallelerinin sınırına kadar gelmiş bulunuyorduk.</t4018> <t4019>Bu sırada Holmes, sanki bu anı bekliyormuş gibi şöyle bir kendine gelmek için oturduğu yerde omuzlarını düzeltirken, bir yandan da piposunu yakmayı ihmal etmedi.</t4019>

<t4020>─</t4020> <t4021>Sıranın sana gelmesini beklerken takındığın şu sessiz olma tavrı çok etkileyici, Watson! Seni bu nedenle daha çok seviyorum.</t4021> <t4022>İyi bir arkadaşsın.</t4022> <t4023>Birileriyle konuşma ihtiyacı duyduğumun sen de en az benim kadar farkındasın.</t4023> <t4024>İçinde bulunduğum karmâşık durumdan çıkmak için bunu birilerine aktarmam gerektiğini biliyorum.</t4024> <t4025>Bu nedenle yanımda olman beni sevindirdi dostum.</t4025> <t4026>Şimdi ne düşündüğümü soracak olursan, kapıda bizi karşılayacak bayana ne diyeceğimi hesaplıyorum…</t4026>

<t4027>─</t4027> <t4028>Ama konu hakkında henüz bilgi vermedin bana.</t4028>

<t4029>─</t4029> <t4030>Haklısın…</t4030> <t4031>Ama Lee'ye gidinceye kadar anlatırım.</t4031> <t4032>Basit gibi görünen bir konu olmasına karşın pek bir ilerleme sağlayamadığımı söyleyerek başlayalım istersen.</t4032> <t4033>Bazı bilgi kırıntıları var ama bunlar arasındaki bağlantıyı kurmak o kadar kolay görünmüyor.</t4033> <t4034>Senin tam da bu noktada bana yardımın dokunacağını düşünüyorum, sevgili Watson!</t4034> <t4035>Bildiklerimi sana aktarmaya başlayabilirim artık…</t4035> <t4036>Olur da aklına birşeyler gelirse ya da farkına varamadığım birşeyler hissedersen lütfen paylaş benimle.</t4036>

<t4037>─</t4037> <t4038>Peki…</t4038>

<t4039>─ 1884 yılı Mayıs ayına yani birkaç ay öncesine gidiyoruz.</t4039> <t4040>Lee'ye bir beyefendi gelmiş bu günlerde.</t4040> <t4041>Adı, Neville St.</t4041> <t4042>Clair.</t4042> <t4043>Burada bir süre aradıktan sonra güzel ve büyük bir villa alıp kendi zevkine göre döşemiş.</t4043> <t4044>Her şey hazır olunca da villasında zenginlik içerisinde yaşamaya başlamış.</t4044> <t4045>Derken, her zaman olduğu gibi, çevresi giderek genişlemeye başlamış.</t4045> <t4046>İnsanları tanıdıkça farklı kişilerle dost olmaya başlamış.</t4046> <t4047>1187 yılına geldiğimizde ise yerel bir bira üreticisinin kızıyla tanışarak evlenmişler.</t4047> <t4048>Bu evlilikten de iki çocukları olmuş.</t4048> <t4049>Bu adamın her ne kadar her zaman başında olması gereken bir işi bulunmuyor da olsa ticari bağlantılarını takip etmek, onlarla bağını koparmamak için kent merkezine düzenli olarak her sabah gittiğini ve aynı şekilde her akşam saat 17:14'te de döndüğünü biliyoruz.</t4049> <t4050>Kendisi 37 yaşında…</t4050>

<t4051>İyi bir eş ve aile babası.</t4051> <t4052>Sakin bir kişiliği ve sevgi dolu bir yüreği var.</t4052> <t4053>Üstelik herkes tarafından sevilen biri Bay St.</t4053> <t4054>Clair.</t4054> <t4055>Yaptığımız araştırmaların sonuçlarına bakacak olursak, Capital&Counties Bankası'nda 220 Sterlin kredisi ve bunun karşılığında da 88 Sterlin borcu bulunuyormuş.</t4055> <t4056>Bu rakamlara bakınca ekonomik anlamda hali vakti yerinde olduğunu söyleyebiliriz.</t4056> <t4057>Parasal sorunlar onun için kolayca üstesinden gelebileceği birşey.</t4057>

<t4058>Geçen pazartesi gününe geliyorum…</t4058> <t4059>O gün Bay Neville St.</t4059> <t4060>Clair, her gün yaptığından farklı olarak kente biraz daha erken gitmiş.</t4060> <t4061>Üstelik giderken önemli iki işi olduğu bilgisini de vererek çıkmış evden.</t4061> <t4062>Akşam gelirken oğlu için bir kutu oyuncak kiremit getireceği sözünü vermekten de geri kalmamış.</t4062>

<t4063>Yalnızca bu da değil.</t4063> <t4064>Kocası evden çıktıktan kısa bir süre sonra karısının eline, Aberdeen Taşımacılık Şirketi'nde kendileri adına bir paketin bulunduğunu gösteren bir telgraf ulaşmış.</t4064> <t4065>Buraları biraz tanıyorsan, söz konusu nakliyat şirketinin Yukarı Swandam Sokağı'nın hemen kuzeyinde, Fresno Sokağı'nda olduğunu biliyorsundur.</t4065> <t4066>Geçerken bu bilgiyi de verdikten sonra yeniden olayın gelişimine dönüyorum.</t4066> <t4067>Bayan St.</t4067> <t4068>Clair, bu haberi de aldıktan sonra günlük işlerini hallederek öğle yemeğinin hemen ardından, şehre inmiş.</t4068> <t4069>Küçük bir alışverişin ardından taşımacılık şirketine giderek söz konusu paketi almış ve 16.</t4069> <t4070>35 sularında yeniden Swandam Sokağı'nı takip ederek istasyona doğru yola çıkmış.</t4070> <t4071>Buraya kadar sanırım anlaşılmayan birşey yok.</t4071>

<t4072>─</t4072> <t4073>Haklısın…</t4073> <t4074>Anlaşılmayan birşey yok…</t4074>

<t4075>─</t4075> <t4076>Pekâlâ…</t4076> <t4077>Pazartesi günü havanın aşırı sıcak olduğunu hatırlıyorsundur umarım.</t4077> <t4078>İşte böyle bir günde Bayan St.</t4078> <t4079>Clair ağır ağır sokakta ilerlerken, biraz da sokaktan ürkmüş bir şekilde, arabaya binmesinin daha uygun olacağını düşünmüş.</t4079> <t4080>Çevrede bir araba bulurum umuduyla Swandam Sokağı'nda ilerlerken bazı gürültüler duymuş.</t4080> <t4081>Ne olup bittiğini daha iyi görmek için başını kaldırdığında ise gördükleri karşısında iyice şaşkına dönmüş.</t4081> <t4082>Çünkü kocası bir binanın ikinci katından ona işaretlerle birşeyler anlatmaya çalışıyormuş.</t4082> <t4083>Kadın, o an pencereden gördüğü kadarıyla kocasının yüzündeki ifadeden sıkıntıda olduğunu anlamış.</t4083> <t4084>Adamın karısına eliyle işaret ettiğini gören birileri ani bir hareketle onu hızla pencereden uzaklaştırmış ve kadın kocasını artık göremez olmuş.</t4084> <t4085>Kadının dikkati takdire şayan: O kısacık zaman diliminde kocasının üzerinde sabah evden çıkarken üzerine giydiğine benzeyen koyu renk bir ceket olmasına karşın, ne yakalığı ne de kravatı bulunuyormuş boynunda.</t4085>

<t4086>Kadın, o an kocasının başının dertte olduğunu düşünerek hemen dış merdivenlerden aşağı doğru koşmaya başlamış; evin bu gece seninle karşılaştığımız afyon tekkesi olduğunu da ekleyelim.</t4086> <t4087>Kadın, hızla ilk girdiği odayı geçip hızla merdivenlere koşmuş.</t4087> <t4088>Daha doğrusu koşmaya çalışmış.</t4088> <t4089>Çünkü Lascar, merdivenlere ulaşamadan kadının önünü kesivermiş.</t4089> <t4090>Daha sonra da Danimarkalı bir adamla birlikte kadını sokağa atmışlar.</t4090> <t4091>Kadın o panik ve telaşla sokaktan aşağı koşarak yardım isteyebileceği birilerini aramış.</t4091> <t4092>Neyse ki şansından o sırada devriyeye çıkmış olan birkaç polisle karşılaşmış yolda.</t4092>

<t4093>Olayı aydınlatmak isteyen bir müfettiş ve iki polisi yanına alan kadın, ev sahibinin itirazlarına aldırış etmeden Bay St.</t4093> <t4094>Clair'in göründüğü kattaki odaya çıkmışlar.</t4094> <t4095>Adamın orada olmadığını tahmin edersin, öyle de olmuş.</t4095> <t4096>Çıktıkları katı kendi mekânı olarak gören çirkin suratlı bir dilenciden başka kimsecikleri ortalıkta görememişler.</t4096> <t4097>Bay Tavşan Dudak ve Lascar denilen soysuz, odada böyle bir olayın yaşanmadığına yemin ederek, polisleri inandırmaya çalışmış.</t4097> <t4098>Müfettiş, çaresiz bir şekilde tam bu adamların söylediklerine inanıp, yanıldığını söylemeye kalkışacağı sırada kadın, küçük bir çığlık atarak birden masanın altına uzanıvermiş.</t4098> <t4099>Orada bulduğu küçük kutunun kapağını açınca Bay Clair'in akşam çocuklara getireceğini söylediği kiremit oyuncaklar yere saçılmış.</t4099>

<t4100>Bu gelişme üzerine pek de güven vermeyen bu iki adamın söylediği tutarsız açıklamaları yan yana getiren müfettiş olaya daha fazla önem verilmesi gerektiğini anlamış haklı olarak.</t4100> <t4101>Bunun üzerine o kattaki odaları daha bir ayrıntılı incelemeye başlamışlar.</t4101> <t4102>Elde ettikleri bilgileri yan yana getirince burada korkunç bir cinayet işlendiğine kanaat getirmişler.</t4102>

<t4103>Sokağa bakan ve daha çok oturma odasını andıran oda, buranın tersine rıhtıma bakan daha küçük bir yatak odasına açılıyormuş.</t4103> <t4104>Evin yatak odasındaki pencere ile rıhtım arasında kalan kesiminde gelgit sırasında sular yükselince içi suyla dolan biraz dar bir bölge varmış.</t4104> <t4105>Bu yöne bakan pencerenin epey geniş olduğunu ve alttan da açılabildiğini anımsatmak isterim.</t4105> <t4106>Polisin yaptığı ayrıntılı inceleme sırasında bu pencerenin denizliğinde ve odanın ahşap zemininde kan izi bulunmuş.</t4106> <t4107>Bu arada başka ayrıntılar da var elbette…</t4107> <t4108>Bay Neville St.</t4108> <t4109>Clair'in elbiselerinin tamamı oturma odasında, bir perdenin arka tarafından çıkmış.</t4109> <t4110>Yalnızca bu da değil…</t4110> <t4111>Çizmeleri, çorapları, şapkası ve hatta saati bile oradaymış ama ceketi yokmuş.</t4111> <t4112>Elbiseleri de zorla çıkartılmış gibi görünmüyormuş.</t4112> <t4113>Buna karşın Bay Neville St.</t4113> <t4114>Clair sırra kadem basmış.</t4114> <t4115>Olasılıklar içinde akla en yatkın olanı, pencerenin oradan yüzerek kaçmış olabileceği şeklinde.</t4115>

<t4116>Şimdi bu hikâyenin diğer figüranlarına bakalım biraz da…</t4116> <t4117>Onlar da bu olayın içindeler ne de olsa…</t4117> <t4118>Lascar'ı ele alalım öncelikle…</t4118> <t4119>Bayan St.</t4119> <t4120>Clair, Lascar'ın kötü sabıkasını, soysuzluğunu bilmiyor ama yine de kocasını pencereden görmesinden hemen sonra koşarak geldiğinde kendisini merdivenlerin başında engellemiş olmasına bakarak bu adamın olsa olsa yataklık yapmış olabileceğini söylüyor.</t4120> <t4121>Bu kötülük abidesinin ifadesi de zaten oldukça acemiymiş.</t4121> <t4122>Güya, ne kiracısı Hugh Boone'un ne işle meşgul olduğundan haberdarmış ne de Bay St.</t4122> <t4123>Clair'in elbiselerinin oraya neden ve nasıl geldiğinden falan.</t4123> <t4124>Kendisine inanacak olursak ilk kez görüyormuş üstelik…</t4124>

<t4125>Biraz da şu çirkin surattan söz edelim…</t4125> <t4126>Afyon tekkesinin ikinci katını kendine mekân edinen ve Bay Neville St.</t4126> <t4127>Clair'i son gören kişi olması en muhtemel figür olarak karşımıza çıkan dilencinin adı Hugh Boone.</t4127> <t4128>Bu bay çirkin suratı şehirde neredeyse herkes tanır.</t4128> <t4129>Dilenciliği meslek olarak edinmiş olmasına karşın biraz da polisten kaçmak için kendisini kibrit satıcısı olarak gösterir.</t4129> <t4130>Bu Bay Tavşan Dudak'ı her zaman aynı yerde rastlamak mümkündür.</t4130> <t4131>Buradan fazla uzak olmayan Threadneedle Sokağı'nın sol tarafında, sen de fark etmiş olmalısın, girintili bir bölüm onun ‘işyeri'dir.</t4131> <t4132>Her gün burada bağdaş kurmuş vaziyette oturarak kibrit sattığını düşünebilirsiniz.</t4132> <t4133>Oysa acınacak haldeki fiziksel özelliği sayesinde insanlar onu görünce merhamete gelip daima önünde duran şapkasının içine sadaka bırakmaktan geri kalmazlar.</t4133>

<t4134>Dikkat çekici bulduğumdan onu gözlediğimi itiraf edebilirim.</t4134> <t4135>O küçük yardımlar sayesinde kısa sürede elde ettiği kazancı söylesem hayret edersin.</t4135> <t4136>Fiziksel kusuru nedeniyle yoldan geçenlerin onu görmemesi neredeyse imkânsızdır.</t4136> <t4137>Onu sokaklarda gördüğümüz diğer dilencilerden ayıran en belirgin fiziksel özellikleri arasında; hastalıklı bir surat, tavşan dudağına kadar inen ürkütücü bir yara izi, buldok yapılı bir çene ve portakal rengi saçlarıyla tam bir zıtlık oluşturan koyu renk bir çift göz sayılabilir.</t4137> <t4138>Bu dilencinin artık, arama yapılan katın güya kiracısı ve hatta Bay St.</t4138> <t4139>Clair'i gören son kişi olduğunu söyleyebiliriz.</t4139>

<t4140>─</t4140> <t4141>Ama adam özürlü.</t4141>

<t4142>─</t4142> <t4143>Yürürken biraz aksadığını söyleyebiliriz.</t4143> <t4144>Ama bunun dışında oldukça güçlü ve sağlıklı olduğunu düşünüyorum.</t4144> <t4145>Bir doktor olarak sen de takdir edersin ki, bazen bir organdaki zayıflık diğer organların daha güçlü olmasına neden olabiliyor.</t4145>

<t4146>─</t4146> <t4147>Rica etsem, hikâyeye devam eder misin?</t4147>

<t4148>─</t4148> <t4149>Polis incelemesi sırasında ortaya çıkan penceredeki kanı görünce Bayan St.</t4149> <t4150>Clair bayılmış.</t4150> <t4151>Polisler kadının bu durumda burada kalmasının yararsız olduğunu düşünerek evine götürmüşler.</t4151> <t4152>Bu sırada evdeki incelemelerine devam eden Müfettiş Barton, işe yarar birşeyler bulamamış maalesef.</t4152> <t4153>İşin bu aşamasında belki Boone'un hemen tutuklanmamış oluşu soruşturma açısından bir fırsatın elden kaçmasına neden olmuş olabilir.</t4153> <t4154>Çünkü bu dilencinin o kısacık zaman diliminde 5-10 dakikalığına da olsa Lascar'la konuşmuş olması kuvvetle muhtemel görünüyor.</t4154> <t4155>Hatalarını anlayıp üzerini aradıklarında ise birşey bulamamışlar doğal olarak.</t4155> <t4156>Gömleğinin sağ kolunda dikkatlerden kaçmayan kan lekesini ise sağ parmağındaki yara izini göstererek açıklamaya kalkışmış.</t4156> <t4157>Yine aynı sakin duruşla pencerede bulunan kan lekelerini kastederek, daha önce burada olmadığına ilişkin yemin etmiş.</t4157> <t4158>Ona göre bütün lekeler farklı bir yerlerden bulaşmış olabilirmiş falan…</t4158> <t4159>Yalnızca bu da değil…</t4159> <t4160>Bay St.</t4160> <t4161>Clair'in elbiselerinin bu odada ne aradığına kendisi de en az polisler kadar şaşırmış güya.</t4161> <t4162>Bayan St.</t4162> <t4163>Clair'in kocasını bu odanın penceresinde görmüş olmasına ise, kadının halüsinasyon gördüğünü öne sürerek cevap vermiş.</t4163> <t4164>İnandırıcı gelmeyen tutum ve davranışları nedeniyle tüm karşı çıkmalarına karşın zorla karakola götürülmekten kurtulamamış yine de.</t4164> <t4165>Müfettiş Barton ise suyun çekilmesini beklemeye karar vererek, belki daha başka kanıtlar bulabilirim ümidiyle orada kalmış.</t4165>

<t4166>Deniz bir süre sonra çekilmiş elbette.</t4166> <t4167>Ama çamurların içerisinde yapılan incelemede Bay St.</t4167> <t4168>Clair değil de kayıp olan ceketi bulunmuş.</t4168> <t4169>Ceketin cebinde bulunan şeyi tahmin edebilir misin?</t4169>

<t4170>─</t4170> <t4171>Nasıl tahmin edebilirim ki?</t4171>

<t4172>─</t4172> <t4173>Bence de öyle…</t4173> <t4174>Ceket cepleri bozuk para doluymuş.</t4174> <t4175>421 Peni ve 270 yarım Peni.</t4175> <t4176>Ceketin çamura saplanmasının nedeni de bu olmalı diye düşünüyorum.</t4176> <t4177>Bedeni nerede o zaman?</t4177> <t4178>Onun da nehre sürüklendiği tahmin ediliyor.</t4178>

<t4179>─</t4179> <t4180>Bu işte bir terslik olmalı bana göre.</t4180> <t4181>Adamın bütün elbiselerini odada bulduğunuzu söylediniz.</t4181> <t4182>Bu durumda yalnızca ceketinin üzerinde olması biraz tuhaf değil mi?</t4182>

<t4183>─</t4183> <t4184>Pek değil…</t4184> <t4185>Ama yine de kuşkuyu elden bırakmamakta yarar var.</t4185> <t4186>Diyelim ki Boone denilen çirkin surat, Bay Neville St.</t4186> <t4187>Clair'i pencereden itti.</t4187> <t4188>Bu durumda sanırım kimse onu görmedi.</t4188> <t4189>Yapılması gereken birşey daha vardı: Adamın elbiselerinin de yok edilmesi gerekiyordu.</t4189> <t4190>Ceketi dışarı atacağı sırada, suyun üzerinde yüzeceği aklına gelmiş olmalı.</t4190> <t4191>Onu dibe batıracak birşeyler bulması gerektiğinin farkına varıyor ama zaman sıkışık.</t4191> <t4192>Çünkü bu sırada aşağıda kadının Lascar'la olan tartışmasını ve ardından polislerin geldiğini duymuş olmalı.</t4192> <t4193>Telaşla aklına gelen ilk çareye başvuruyor ve dilencilikten kazandığı metal paraları ceketin ceplerine doldurarak pencereden dışarı atıyor.</t4193> <t4194>Bu anda yaklaşan ayak seslerine yakalanmamak için kalan elbiselere birşey yapamayacağını anlayınca pencereyi kapatarak kendisine uygun bir köşe bulup beklemeye başlıyor.</t4194>

<t4195>─</t4195> <t4196>Mümkün…</t4196>

<t4197>─</t4197> <t4198>Daha iyi bir tahmin yapıncaya kadar şimdilik bununla yetinebiliriz.</t4198> <t4199>Az önce de söylediğim gibi Boone denilen adam şimdi karakolda.</t4199> <t4200>Oradan birşey çıkacağını pek sanmıyorum aslında.</t4200> <t4201>Dilencilik yaptığı her ne kadar tescilli de olsa başka bir suça bulaştığına ilişkin bir bilgi yok.</t4201>

<t4202>Bunlar makul ve mantıklı…</t4202> <t4203>Oysa asıl yanıtlanmayı bekleyen başka sorular var…</t4203> <t4204>Öncelikle Bay Neville St.</t4204> <t4205>Clair'in bu afyonkeşlerin tekkesinde ne işi vardı?</t4205> <t4206>Orada neler yaşadı?</t4206> <t4207>Hugh Boone'un bu işteki rolü nedir?</t4207> <t4208>Sana şunu itiraf etmeliyim ki sevgili dostum, basit bir olayın bu kadar karmâşık olduğu başka bir olay daha önce başıma hiç gelmedi.</t4208>

<t4209>Holmes'ün anlatımı sona gelirken, arabamız da şehrin dışına doğru kırsal bölgelere yönelmişti.</t4209> <t4210>Sohbetimiz sona erdiğinde ise pencerelerinden tek tük ışıkların sızdığı bir köyün içerisinden geçiyorduk.</t4210>

<t4211>─</t4211> <t4212>Lee'nin dış mahallelerine geldik sayılır, dedi Holmes.</t4212> <t4213>Middlesex'ten başlayan yolculuğumuz Surrey'in hemen ardından Kent'e ulaştırdı bizi.</t4213> <t4214>Şuradaki ağaçların arasından sızan ışıkları görebiliyor musun Watson?</t4214> <t4215>İşte orası da The Cedars…</t4215> <t4216>Lambanın yanında oturan kadın da atların ayak seslerini duymuş olmalı sanırım…</t4216>

<t4217>─</t4217> <t4218>Fakat senin araştırmayı asıl Baker Sokağı'nda yürütmen gerekmez miydi?</t4218>

<t4219>─</t4219> <t4220>Haklısın, fakat orada araştırılması daha çok iş var.</t4220> <t4221>Bayan St.</t4221> <t4222>Clair kullanmam için bana iki oda verdi burada.</t4222> <t4223>Eminim senin hem meslektaşım hem de arkadaşım olduğunu öğrenince yanımda olmana sevinecektir.</t4223> <t4224>Kocasına ilişkin iyi bir bilgi veremediğim sürece onunla karşılaşmak beni üzüyor sevgili dostum.</t4224> <t4225>Her neyse, işte geldik…</t4225>

<t4226>Bu sırada büyük bir köşkün önünde durmuştuk.</t4226> <t4227>Kâhya arabamızı götürmek için hemen yanımızda bitivermişti.</t4227> <t4228>Ben de bu sırada Holmes'ün peşi sıra çakıl yolu takip ederek eve doğru yürümeye başlamıştım.</t4228> <t4229>Köşkün kapısı biz yanına vardığımızda usulca açılıverdi.</t4229> <t4230>Karşımızda şimdi boyun ve bilek kısımları pembe şifonlarla bezenmiş muslin elbiseli, sarışın ve biraz kısa boylu bir kadın duruyordu.</t4230>

<t4231>Vücudu biraz öne doğru eğilmiş vaziyette, bir elini kapıda tutarken diğerini kararsız bir şekilde havada tutuyordu.</t4231> <t4232>Bu sırada merakı gözlerinden okunabiliyordu.</t4232> <t4233>Hemen konuya girdi:</t4233>

<t4234>─</t4234> <t4235>Bir gelişme var mı, diye söze soruyla başlarken iki kişi olduğumuzu görünce nezaketen sevindiğini belli ederek, derin bir iç çekti.</t4235>

<t4236>─</t4236> <t4237>İyi bir haber getirmiş olabilir misiniz?</t4237>

<t4238>─</t4238> <t4239>Hayır.</t4239>

<t4240>─</t4240> <t4241>O zaman kötü bir haber getirdiniz?</t4241>

<t4242>─</t4242> <t4243>Hayır.</t4243>

<t4244>─</t4244> <t4245>En azından buna sevinebiliriz.</t4245> <t4246>Lütfen içeri girin, kapıda kaldınız.</t4246> <t4247>Uzun ve yorucu bir günün ardından dinlenmeniz gerekiyor.</t4247>

<t4248>─Dostum Watson'ı sizinle tanıştırmama izin verin.</t4248> <t4249>Birçok olayda beraberdik ve kendisinin bana çok yardımı dokunmuştur.</t4249> <t4250>Tesadüfen onunla karşılaşınca bize yardımı dokunacağını düşünerek, kendisini buraya davet ettim.</t4250>

<t4251>─</t4251> <t4252>Çok memnun oldum Bay Watson, dedi içtenlikle elimi sıkarken.</t4252> <t4253>Bu ani ziyaretinizde bir eksiğimiz olursa lütfen bizi bağışlayın.</t4253>

<t4254>─</t4254> <t4255>Bayan Clair, eski bir asker olduğum için böylesi durumlara alışkın olduğumu ifade etmek isterim.</t4255> <t4256>Burada size ve dostum Holmes'a yardımcı olabilirsem, ne mutlu bana.</t4256>

<t4257>─</t4257> <t4258>Bay Holmes, dedi kadın üzerinde akşam yemeği hazırlanmış olan yemek odasına girdiğimizde, size bazı şeyler soracağım.</t4258> <t4259>Ama rica ederim bana samimi cevaplar verin.</t4259>

<t4260>─</t4260> <t4261>Bundan kuşkunuz olmasın hanımefendi.</t4261>

<t4262>─</t4262> <t4263>Duygusal olarak nasıl tepki vereceğime takılmayın lütfen.</t4263> <t4264>Hiçbir koşul altında krize de girmeyeceğim, bayılacak da değilim.</t4264> <t4265>Her şeyi bana olduğu gibi söyleyin.</t4265>

<t4266>─</t4266> <t4267>Emin olabilirsiniz.</t4267>

<t4268>─</t4268> <t4269>Bay Neville'in yaşadığına inanıyor musunuz?</t4269>

<t4270>Fazlasıyla net bir soruydu.</t4270> <t4271>Holmes biraz sıkılır gibi olmuştu.</t4271>

<t4272>Kadın bir kez daha hatırlatma ihtiyacı hissederek,</t4272>

<t4273>─</t4273> <t4274>Sizden dürüst bir cevap bekliyorum, dedi merakla beklerken.</t4274>

<t4275>─</t4275> <t4276>Peki…</t4276> <t4277>Size karşı açık konuşacağım: İnanmıyorum!</t4277>

<t4278>─</t4278> <t4279>Ölmüş olduğuna mı inanıyorsunuz peki?</t4279>

<t4280>─</t4280> <t4281>Evet.</t4281>

<t4282>─</t4282> <t4283>Öldürülmüş olma ihtimali var mı?</t4283>

<t4284>─</t4284> <t4285>Bunu kastetmedim.</t4285> <t4286>Bilemiyorum…</t4286> <t4287>Olabilir de olmayabilir de…</t4287>

<t4288>─</t4288> <t4289>Hangi gün ölmüş olabilir sizce?</t4289>

<t4290>─</t4290> <t4291>Pazartesi.</t4291>

<t4292>─</t4292> <t4293>Bay Holmes, ondan bugün bir mektup aldım!</t4293>

<t4294>Bu beklemediği bir gelişmeydi.</t4294> <t4295>Holmes, ani bir hareketle yerinden sıçradı.</t4295>

<t4296>─</t4296> <t4297>Bu nasıl olabilir, diye sert bir tepki verdi.</t4297>

<t4298>─</t4298> <t4299>Bugün geldi, dedi kadın elinde tuttuğu mektubu gülümseyerek sallarken.</t4299>

<t4300>─</t4300> <t4301>Bakmama izin verir misiniz?</t4301>

<t4302>─</t4302> <t4303>Tabii.</t4303>

<t4304>Henüz kadının cevabını beklemeden zaten mektubu eline almıştı bile.</t4304> <t4305>Daha sonra masada lambadan gelen ışığa iyice sokularak mektubu dikkatli bir şekilde inceledi.</t4305> <t4306>Ben de heyecanlanmıştım doğal olarak.</t4306> <t4307>Ayağa kalkmış ve omzunun üzerinden mektuba bakmaya başlamıştım.</t4307> <t4308>Mektup kalın bir zarfla gönderilmişti.</t4308> <t4309>Üzerinde de bugünün tarihini gösteren mühürlü bir Gravesend pulu vardı.</t4309>

<t4310>─</t4310> <t4311>Hoyratça yazılmış, dedi Holmes, belli belirsiz bir sesle ve zarfı göstererek, bu eşinizin el yazısı olmasa gerek.</t4311>

<t4312>─</t4312> <t4313>Haklısınız fakat mektuptaki yazı ona ait.</t4313>

<t4314>─</t4314> <t4315>Bana göre bu mektubu postaya veren kişinin adresi araması gerekmiş.</t4315>

<t4316>─</t4316> <t4317>Nasıl, anlamadım?</t4317>

<t4318>─</t4318> <t4319>İsmi yazarken, dikkatli bakarsanız yazının kendiliğinden kurumaya bırakıldığını hemen anlayabilirsiniz.</t4319> <t4320>Yazının diğer yerleri daha gri gibi.</t4320> <t4321>Bu, bize bu bölümlerde kurutma kâğıdı kullanıldığını gösteriyor.</t4321> <t4322>Zarfın üzerindeki yazıların tamamı aynı anda kurutulmuş olsaydı, bu durumda ismin de gri bir renk alması gerekirdi.</t4322> <t4323>Bu sayede, zarfın üzerini yazan kişinin ismi önceden yazdığını ve adresi yazmak için de bir süre beklediğini öğrenmiş oluyoruz.</t4323> <t4324>Demek ki adresi bilmiyordu.</t4324> <t4325>Küçük bir ayrıntı gibi görünebilir ama deneyimlerimiz, bize detayların önemli olduğunu göstermiştir.</t4325> <t4326>Şimdi biraz da mektuba bakalım.</t4326> <t4327>Zarfın içinde başka birşey daha vardı sanırım?</t4327>

<t4328>─</t4328> <t4329>Haklısınız, bir yüzük, bir mühür yüzüğü vardı.</t4329>

<t4330>─</t4330> <t4331>Bu yazının eşinize ait olduğundan emin misiniz?</t4331>

<t4332>─</t4332> <t4333>Onun el yazısı çeşitlerinden bir tanesi.</t4333>

<t4334>─</t4334> <t4335>El yazılarından mı dediniz?</t4335>

<t4336>─</t4336> <t4337>Daha çok acele edeceği zaman bu yazıyı kullanır.</t4337> <t4338>Genelde kullandığı el yazısına pek benzemez ama bunu da kullandığını biliyorum.</t4338>

<t4339>─</t4339> <t4340>Sevgilim, korkma sakın.</t4340> <t4341>Her şey düzelecek, göreceksin.</t4341> <t4342>Büyük bir hata var ve bunun düzeltilmesi gerekiyor.</t4342> <t4343>Biraz zaman alabilir.</t4343> <t4344>Sabırlı ol!</t4344> <t4345>NEVILLE." Bir kitabın boş sayfasına yazılmış, kurşunkalemle.</t4345> <t4346>Islak değil.</t4346> <t4347>Temizliğe pek de önem vermeyen biri tarafından Gravesend'den gönderildiği anlaşılıyor.</t4347> <t4348>Zarf, anladığım kadarıyla tütün çiğneyen biri tarafından yapıştırılmış görünüyor.</t4348> <t4349>Bu mektubun eşiniz tarafından yazıldığından kesinlikle eminsiniz, değil mi?</t4349>

<t4350>─</t4350> <t4351>Eminim, evet.</t4351> <t4352>Neville yazmış.</t4352>

<t4353>─</t4353> <t4354>Bugün Gravesend'den postaya verildiği anlaşılıyor.</t4354> <t4355>Siz yine de fazla iyimser olmayın Bayan St.</t4355> <t4356>Clair.</t4356> <t4357>Tehlike tam olarak geçmiş sayılmaz.</t4357>

<t4358>─</t4358> <t4359>Bu mektup bize yaşadığını kanıtlar, değil mi Bay Holmes?</t4359>

<t4360>─</t4360> <t4361>Böyle olmaması için hiçbir neden yok.</t4361> <t4362>Yeter ki biri bize oyun oynuyor olmasın.</t4362> <t4363>Bu arada yüzük pek birşey kanıtlamıyor; çünkü ondan alınmış da olabilir.</t4363>

<t4364>─</t4364> <t4365>Bu yazının onun el yazısı olduğundan eminim, Bay Holmes.</t4365>

<t4366>─</t4366> <t4367>Şunun olması da mümkün: Mektup pazartesi günü yazılmıştır ama bugün postaya verilmiştir.</t4367>

<t4368>─</t4368> <t4369>Haklısınız.</t4369>

<t4370>─</t4370> <t4371>Eğer böyleyse, arada geçen zamanda çok şey yaşanmış olabilir.</t4371>

<t4372>─</t4372> <t4373>Oh, Bay Holmes! Lütfen beni daha fazla karamsarlığa sürüklemeyin.</t4373> <t4374>Her şey yolunda.</t4374> <t4375>Aramızda güçlü bir duygusal bağ vardır bizim.</t4375> <t4376>Eğer başına kötü birşey gelmiş olsaydı bunu mutlaka hissederdim.</t4376> <t4377>Öyle ki, bakın size küçük birşey anlatayım.</t4377> <t4378>Geçenlerde yatak odasında elini kestiğini ben yemek odasındayken hissedip hemen yanına koşmuştum.</t4378> <t4379>Bu, küçük ve sıradan bir olay.</t4379> <t4380>Başına daha önemli birşey gelmiş olsa hissetmez miyim sanıyorsunuz.</t4380>

<t4381>─</t4381> <t4382>Olur mu öyle şey!</t4382> <t4383>Ben, birçok kez buna ilk elden tanık olan biriyim.</t4383> <t4384>Bir kadının sezgilerinin ne kadar güçlü olduğunu bildiğim için, çözümleyici aklın çıkardığı sonuçlardan daha çok onların sezgilerine güvenirim.</t4384> <t4385>Bu nedenle sanırım mektupla birlikte hissiyatınızın artmış olmasını anlayışla karşılayabiliyorum.</t4385> <t4386>İyi ama bu durumda kocanız neden eve dönmüyor?</t4386>

<t4387>─</t4387> <t4388>Kim bilir?</t4388> <t4389>İnanılmaz bir durum.</t4389> <t4390>Neden böyle davrandığını anlayamıyorum…</t4390>

<t4391>─</t4391> <t4392>Size küçük bir haber bile vermeden, pazartesi günü ansızın ortadan kaybolması pek mantıklı değil üstelik.</t4392>

<t4393>─</t4393> <t4394>Öyle denilebilir.</t4394>

<t4395>─</t4395> <t4396>Swandam Sokağı'nda gördüğünüz ana dönecek olursak yeniden, o an çok şaşırdınız herhalde?</t4396>

<t4397>─</t4397> <t4398>Hem de nasıl.</t4398>

<t4399>─</t4399> <t4400>Pencerenin açık olduğunu söylemiştiniz, değil mi?</t4400>

<t4401>─</t4401> <t4402>Evet.</t4402>

<t4403>─</t4403> <t4404>Bu sırada size seslenmiş olabilir mi?</t4404>

<t4405>─</t4405> <t4406>Belki.</t4406>

<t4407>─</t4407> <t4408>Fakat siz yalnızca çığlık sesini duydunuz.</t4408>

<t4409>─</t4409> <t4410>Haklısınız.</t4410>

<t4411>─</t4411> <t4412>İmdat, diye seslenmiş olabilir mi?</t4412>

<t4413>─</t4413> <t4414>Olabilir pek tabii.</t4414> <t4415>El de salladı.</t4415>

<t4416>─</t4416> <t4417>Birden aşağı doğru çekildiğini mi gördünüz?</t4417>

<t4418>─</t4418> <t4419>Öyle birşey, evet.</t4419> <t4420>Birden yok oldu.</t4420>

<t4421>─</t4421> <t4422>Kendisinin geriye doğru sıçramış olması da mümkün.</t4422> <t4423>Odada başka birini gördünüz mü?</t4423>

<t4424>─</t4424> <t4425>Hayır, görmedim.</t4425> <t4426>Fakat o korkunç suratlı adam zaten odada olduğunu söylüyor.</t4426> <t4427>Lascar da içeri girdiğimde merdivenin dibinde bitivermişti aniden.</t4427>

<t4428>─</t4428> <t4429>Evet…</t4429> <t4430>Kocanız size el kol işareti yaparken üzerinde kendi giysileri vardı, değil mi?</t4430>

<t4431>─</t4431> <t4432>Öyle ama üzerinde her zamanki yakalığını ve kravatını görmediğime eminim.</t4432> <t4433>Çıplak boynunu gördüğümü net bir şekilde hatırlıyorum.</t4433>

<t4434>─</t4434> <t4435>Peki, Swandam Sokağı'ndan size daha önce söz ettiğini hiç hatırlıyor musunuz?</t4435>

<t4436>─</t4436> <t4437>Hayır.</t4437>

<t4438>─</t4438> <t4439>Afyon kullandığına ilişkin birşeye hiç tanık oldunuz mu?</t4439>

<t4440>─</t4440> <t4441>Kesinlikle hayır.</t4441>

<t4442>─</t4442> <t4443>Bu bilgiler için teşekkür ederim, Bayan St.</t4443> <t4444>Clair.</t4444> <t4445>Bazı şeylerden emin olmak için her şeyin üzerinden bir kez daha gitmek yararlı olabiliyor.</t4445> <t4446>Bunları size onun için sordum.</t4446> <t4447>Artık yemeğimizi yiyebiliriz sanırım.</t4447> <t4448>Daha sonra da odalarımıza çekilmeyi planlıyoruz.</t4448> <t4449>Yarın, hepimiz için yorucu bir gün olacak sanıyorum.</t4449>

<t4450>Çift yataklı, geniş ve ferah odamıza çıktık yemekten sonra, günün yorgunluğunu atmak için hemen yatağa girdim, bütün bir gece süren macera beni fazlasıyla yormuştu.</t4450> <t4451>Buna karşın Sherlock Holmes, aklına takılan bir konu veya olay olduğunda günlerce, hatta haftalarca dinlenmeden çalışabilirdi.</t4451> <t4452>Konuya ilişkin sonuç alabileceği bir noktaya gelmeden veya konunun henüz sonuç alınabilecek kadar olgunlaştığına hükmetmeden öncelikle bildiklerini yeniden bir araya getirir, farklı şeyler kurgulayarak olabilecekler hakkında bir sonuca ulaşmak isterdi.</t4452> <t4453>Bu süreç onun açısından yorucu olmasına karşın sonuna kadar dayanacak iradeyi gösterdiğine çoğu kez tanık olmuşluğum vardır.</t4453> <t4454>Bu nedenle kendimi yatağa attığım sırada o, paltosunu ve ceketini çıkardıktan sonra, mavi renkli geniş bir sabahlık giymişti.</t4454> <t4455>Odanın içinde gezinerek yataktaki yastıkları ve kanepe ile koltuğun minderlerini kullanarak kendisine bir tür şark köşesi hazırladı.</t4455> <t4456>Ağzında piposuyla mavi dumanlar eşliğinde gözlerini tavana dikerek, lambanın kısık ışığı altında sessiz ve sakin bir şekilde buraya kurularak derin düşüncelere daldı.</t4456> <t4457>Göz kapaklarım kapanmaya başladığında onu aynı şekilde otururken gördüğümü hatırlıyorum.</t4457> <t4458>Güneşin çoktan doğmuş olduğunu fark ederek yataktan fırladığım sırada bile aynı şekilde oturmakta olduğunu şaşırarak gördüm.</t4458> <t4459>Aynı yerde, piposu ağzında ve tüten dumanlar eşliğinde...</t4459> <t4460>Odanın içi bundan dolayı tütün kokuyordu.</t4460> <t4461>Bütün bir gece içtiğinden olsa gerek tütün yığını sona gelmişti.</t4461> <t4462>Kalktığımı görünce seslendi.</t4462>

<t4463>─</t4463> <t4464>Günaydın, Watson?</t4464>

<t4465>─</t4465> <t4466>Günaydın…</t4466>

<t4467>─</t4467> <t4468>Bu durumda benimle sabah sabah küçük bir geziye çıkmaya hazırsındır umarım?</t4468>

<t4469>─</t4469> <t4470>Bundan kuşkun olmasın.</t4470>

<t4471>─</t4471> <t4472>Öyleyse hemen giyinmelisin dostum.</t4472> <t4473>Anladığım kadarıyla köşkte henüz uyanan kimse yok.</t4473> <t4474>Kâhyanın kaldığı yeri biliyorum nasıl olsa.</t4474> <t4475>Ondan arabamızı hazırlamasını isteyebiliriz.</t4475>

<t4476>Daha sonra kendi kendine gülümsediğini fark ettim.</t4476> <t4477>Gece yatarken gördüğüm ciddiyetinden en küçük bir iz yoktu.</t4477>

<t4478>Hemen giyinmeye koyulmuştum bile.</t4478> <t4479>Bu sırada göz ucuyla saatime bakmayı da ihmal etmedim.</t4479> <t4480>Henüz saatin 04.</t4480> <t4481>25 olması nedeniyle kimsenin kalkamamış olmasını normal karşılamak gerekiyordu.</t4481> <t4482>Holmes, bu sırada arabayı hazırlaması için kâhyayı uyandırmış ve geri dönmüştü.</t4482> <t4483>Ben de bu sırada hazırlıklarımı tamamlamış sayılırdım.</t4483>

<t4484>─</t4484> <t4485>Bulduğum şeyi test etmek istiyorum Watson, dedi çizmelerini giyerken.</t4485> <t4486>Kendimi aslına bakarsan Avrupa'nın en aptal adamı sayacağım neredeyse.</t4486> <t4487>Hani beni Charing Cross'tan atsalar hak etmiş sayılırım.</t4487> <t4488>Fakat sana şu kadarını söylemeliyim ki, meselenin kilidini çözdüğümü düşünüyorum.</t4488>

<t4489>─</t4489> <t4490>Nasıl oldu bu peki, diye sordum esprili bir şekilde.</t4490>

<t4491>─</t4491> <t4492>Banyoda, dedi.</t4492> <t4493>Çok ciddiyim, diye ekledi şaşırdığımı görünce.</t4493> <t4494>Az önce orada buldum ve şu an çantamda.</t4494> <t4495>Hadi hemen gidip kontrol edelim, bakalım olayın kilidini doğru bulmuş muyuz?</t4495>

<t4496>Elimizden geldiği kadarıyla sessiz olmaya çalışarak aşağı kata indik ve sabah güneşine çıktık birlikte.</t4496> <t4497>Arabayı hazırlamış olan kâhya yarı giyinik bir şekilde bizi bekliyordu.</t4497> <t4498>Az sonra arabanın içinde Londra'ya doğru yol almaya başlamıştık bile.</t4498> <t4499>Arka kısımlarındaki sebzeleri şehre ulaştırmaya çalışan birkaç yük arabasını saymazsak, yolun her iki tarafında dizilmiş köşkler derin bir sessizlik içinde henüz uyanmamış görünüyordu.</t4499>

<t4500>─</t4500> <t4501>Sonuçları açısından bakılınca bu kadar ilginç olabileceği hiç aklıma gelmemişti, dedi Holmes bir yandan arabayı sürerek.</t4501> <t4502>Şu kadarını bilmeni isterim ki bazen insanın gözü hiçbir şey görmüyor, adeta kör oluyor.</t4502> <t4503>Yine de en kısa yoldan çözebildiğimize inanıyorum.</t4503>

<t4504>Surrey'e vardığımızda ise erken kalkanları görmeye başlamıştık artık.</t4504> <t4505>Uykulu gözlerle pencerelerden bakan insanlarla tek tük karşılaşıyorduk burada.</t4505> <t4506>Waterloo Köprü Yolu'nu geçerek nehrin karşı yakasında önce Wellington Sokağı'na daha sonra da Bow Sokağı'ndaki karakola ulaştık.</t4506> <t4507>Sherlock Holmes, polisler arasında tanınmış biriydi.</t4507> <t4508>Bu nedenle kapıda nöbet tutan iki polis memuru onu görünce selam verdiler.</t4508> <t4509>Bunlardan biri atları tutarken, diğeri de içeriye kadar bize eşlik etti.</t4509>

<t4510>─</t4510> <t4511>Bugün kim nöbetçi? diye sordu Holmes.</t4511>

<t4512>─</t4512> <t4513>Müfettiş Bradstreet.</t4513>

<t4514>─</t4514> <t4515>Oh, Bradstreet, nasılsın?</t4515>

<t4516>Bu sırada başında tepeli şapka ve klasik düğmeli ceketiyle biraz uzun boylu, iri yapılı bir polis memuru yanımıza gelivermişti.</t4516>

<t4517>─</t4517> <t4518>Özel birşey konuşmak istiyorum sizinle, uygun musunuz?</t4518>

<t4519>─</t4519> <t4520>Ne demek Bay Holmes? Lütfen odama geçelim.</t4520>

<t4521>Müfettişe yakışır bir şekilde büyük bir masa, geniş raflar ve duvara asılı telefonuyla dikkat çekiyordu oda.</t4521> <t4522>Müfettiş yerine geçtikten sonra,</t4522>

<t4523>─</t4523> <t4524>Size nasıl yardımcı olabilirim, Bay Holmes?</t4524>

<t4525>─</t4525> <t4526>Bir soruşturmada suçlanan şu dilenci Boone için geldim müfettiş.</t4526> <t4527>Kendisi Lee'li Bay Neville St.</t4527> <t4528>Clair'in kaybolmasıyla ilgili yürütülen soruşturma için burada tutuluyor.</t4528>

<t4529>─</t4529> <t4530>Haklısınız…</t4530> <t4531>Soruşturma devam ederken elde edeceğimiz bilgiler işe yarayabilir diye gözaltında tutuyoruz kendisini.</t4531>

<t4532>─</t4532> <t4533>Bu durumda kendisi şu an burada.</t4533>

<t4534>─</t4534> <t4535>Hücrede tutuluyor.</t4535>

<t4536>─</t4536> <t4537>Şu ana kadar onu soran kimse oldu mu?</t4537>

<t4538>─</t4538> <t4539>Onun gibi pis bir herifi kimsenin soracağını sanmam.</t4539>

<t4540>─</t4540> <t4541>Pis mi dediniz?</t4541>

<t4542>─</t4542> <t4543>Evet, öyle…</t4543> <t4544>Hiç olmazsa ellerini yıkasın diye ne kadar üstelersek üsteleyelim yıkamıyor pis herif.</t4544> <t4545>Şu davası görülsün de onu bir içeri atalım.</t4545> <t4546>O zaman görür gününü.</t4546> <t4547>Onu hapiste iyice yıkarlar umarım.</t4547> <t4548>Onu görseniz, eminim siz de bana hak vereceksiniz.</t4548>

<t4549>─</t4549> <t4550>Bunu bizim için yapar mısınız gerçekten?</t4550> <t4551>Onu görmeyi ben de çok isterim.</t4551>

<t4552>─</t4552> <t4553>Bu kadar istiyorsanız, neden olmasın.</t4553> <t4554>Hadi, sizi götüreyim.</t4554> <t4555>Çantanızı burada bıraksanız da olur.</t4555>

<t4556>─</t4556> <t4557>Yanımda kalsa daha iyi.</t4557>

<t4558>─</t4558> <t4559>Nasıl isterseniz.</t4559> <t4560>Bu taraftan…</t4560>

<t4561>Bizi koridorda biraz yürüttükten sonra açtığı demir parmaklıklı bir odaya aldı.</t4561> <t4562>Buradan bir merdiven sarkıtarak aşağı indirdi bizi.</t4562> <t4563>Daha sonra da her iki yanında sıra sıra kapılar dizilmiş olan başka bir koridora soktu.</t4563>

<t4564>─</t4564> <t4565>Sağdan üçüncü kapı, işte burası onu tuttuğumuz yer, dedi müfettiş.</t4565>

<t4566>Sessizce kapının üzerindeki gözetleme kapağını açarak içeriye baktı.</t4566>

<t4567>─</t4567> <t4568>Uyuyor…</t4568> <t4569>Bakın, burada.</t4569>

<t4570>İkimiz de müfettişin işaret ettiği yerden içeri baktık.</t4570> <t4571>Dilenci yüzü bize dönük bir şekilde ağır ağır nefes alarak uyuyordu.</t4571> <t4572>Orta boyluydu.</t4572> <t4573>Üzerindeki eski püskü paltosunu çıkarmadan öylece yatmıştı.</t4573> <t4574>Müfettişin dediği gibi kirli ve bakımsızdı.</t4574> <t4575>Suratındaki kir, onun çirkin ve ürkütücü görünümünü gizleyemiyordu.</t4575> <t4576>Gözünün hemen alt tarafından inen yara tavşan dudağına kadar uzanıyordu…</t4576> <t4577>Bu, ön taraftaki birkaç dişini açıkta bırakmıştı.</t4577> <t4578>Parlak kızıl saçları ise dağınık bir şekilde alnına ve gözlerinin üzerine düşmüştü.</t4578>

<t4579>─</t4579> <t4580>Şu güzelliğe bakar mısınız, dedi müfettiş.</t4580>

<t4581>─</t4581> <t4582>Haklısınız, bu adam kesin bir banyoya ihtiyaç duyuyor, dedi Holmes.</t4582> <t4583>Bunu tahmin ederek hazırlıklı gelmiştim, dedikten sonra çantasından büyükçe bir banyo süngeri çıkarmıştı.</t4583> <t4584>Bu sırada ben olay karşısında şaşkınlıktan neredeyse küçük dilimi yutacaktım.</t4584>

<t4585>─</t4585> <t4586>Ne kadar şakacısınız Bay Holmes, dedi müfettiş.</t4586>

<t4587>─</t4587> <t4588>Şu kapıyı bana sessizce açarsanız, bu kirli suratı adam edebiliriz gibime geliyor.</t4588>

<t4589>─</t4589> <t4590>Olabilir, dedi müfettiş.</t4590> <t4591>Bow Sokağı'nın hücreleri bu kadar pisliği kaldırmaz.</t4591> <t4592>Biraz temizlik iyi gelir, diyerek anahtarıyla kapı kilidini hemen açıverdi.</t4592> <t4593>Bu sırada biz de sessizce içeriye süzüldük.</t4593> <t4594>Adam bizim geldiğimizi fark etmeden hafifçe yerinde gerindikten sonra ağır uykusuna devam etti.</t4594> <t4595>Bu sırada Holmes, kovanın içerisinde ıslattığı süngeri ani bir hareketle dilencinin suratına sürüverdi.</t4595> <t4596>Bana ve müfettişe hitaben,</t4596>

<t4597>─</t4597> <t4598>Sizi tanıştırayım…</t4598> <t4599>Kent ilçesinden Bay Neville St.</t4599> <t4600>Clair.</t4600>

<t4601>Bu, büyük bir şaşkınlık anıydı.</t4601> <t4602>Dilencinin çirkin suratı süngerin değmesiyle birlikte aniden değişmeye başladı.</t4602> <t4603>Tıpkı kabuğundan soyulan bir ağaç gibi…</t4603> <t4604>O çirkin surattaki değişim görülmeye değerdi.</t4604> <t4605>Kirden pis bir kahverengiye dönüşmüş suratın rengi değişirken, korkunç yara izi ve tavşan dudak da düzelmişti.</t4605> <t4606>Kızıl saçların da değiştiğini görünce merakla ortaya çıkan yeni surata bakmaya başlamıştık.</t4606> <t4607>Ortaya bu kez biraz soluk benizli, siyah saçlı, ürkek ve tedirgin bakışlarıyla yeni bir yüz çıkmıştı.</t4607> <t4608>Gözlerini ovuşturan adam olan biteni anlayamamanın verdiği telaşla uyku mahmurluğunu üzerinden atmaya çalışıyordu.</t4608> <t4609>Bütün bunları anlaması ve uyku mahmurluğundan kurtulması o kadar uzun sürmedi.</t4609> <t4610>Bu anda suçüstü yakalanmış gibi attığı küçük bir çığlığın ardından, yüzünü yeniden uyandığı yastığa gömmüştü.</t4610> <t4611>Sanki yüzünü kimseye göstermek istemiyor gibiydi.</t4611>

<t4612>─</t4612> <t4613>Vay canına…</t4613> <t4614>Şuna bak! Bu aramakta olduğumuz kayıp adam değil mi, diye bağırdı müfettiş.</t4614>

<t4615>Az önce dilenci, şimdi ise Bay Neville olan adam, kendini olayların akışına bırakmaya karar vermiş bir ruh haliyle müfettişe dönerek,</t4615>

<t4616>─</t4616> <t4617>Haklısınız…</t4617> <t4618>Peki, beni ne ile suçlamayı düşünüyorsunuz, öğrenebilir miyim? dedi.</t4618>

<t4619>─</t4619> <t4620>Bay Neville St.</t4620> <t4621>Clair'i öldürme diyeceğim ama şu anda bunu da diyemiyorum, dedi şaşkın bir gülümsemeyle müfettiş.</t4621> <t4622>Yok, hayır!</t4622> <t4623>Şaşırtıcı bir durum gerçekten…</t4623> <t4624>Yirmi yedi yıldır polislik yaparım, ilk kez karşılaşıyorum böyle bir olayla.</t4624>

<t4625>─</t4625> <t4626>Ben Neville St.</t4626> <t4627>Clair olduğuma göre, demek ki ölmüş olamam.</t4627> <t4628>Bu durumda böyle bir suçun olmadığını da anlamış oluruz.</t4628> <t4629>Kaldı ki, bu ortaya çıktığına göre beni burada tutmanızı gerektirecek suçun maddi koşulları da ortadan kalkmış oluyor.</t4629>

<t4630>─</t4630> <t4631>Belki ortada bir suç olmayabilir, dedi Holmes konuya müdahale etme gereği duyarak.</t4631> <t4632>Keşke karınıza güvenmiş olsaydınız.</t4632>

<t4633>─</t4633> <t4634>Burada söz konusu olan karım değil ki?</t4634> <t4635>Çocuklarım…</t4635> <t4636>Onların benden utanmalarını hiçbir zaman istemedim.</t4636> <t4637>Ah, Tanrı'm! Bu utanca nasıl katlanırım?</t4637> <t4638>Ne yapacağım şimdi ben?</t4638>

<t4639>Sherlock Holmes, bu durumda Bay Neville'e babacan bir tavırla yaklaşmak gerektiğini düşündü.</t4639>

<t4640>─</t4640> <t4641>Yasal yollara başvurmaya kalkarsan bu seni daha çözümsüz bir noktaya getirecektir.</t4641> <t4642>Böyle birşey yapman halinde olay herkes tarafından duyulacaktır.</t4642> <t4643>Buna karşın başka bir çözüm yöntemi daha var.</t4643> <t4644>Eğer polisi hakkında bir dava olmadığına ve suç işlemediğin konusunda ikna edebilirsen bu durumda olay belki de kayıtlara bile geçmeyebilir.</t4644> <t4645>Müfettiş Bradstreet bu konuda size yardımcı olabilir ve alacağı notları daha üst makamlara ileterek olayın mahkemeye kadar uzamasının önünü kesebilir.</t4645>

<t4646>─</t4646> <t4647>Tanrı sizi korusun, diyen adam heyecanını açık etti bu öneri karşısında.</t4647> <t4648>Bu sırrı çocuklarımın öğrenmesi hayatta en son isteyeceğim şey.</t4648> <t4649>Onlar öğreneceğine hapiste yatmaya, hatta idam bile olmaya razıyım.</t4649>

<t4650>İsterseniz başımdan geçenleri ilk duyan siz olun.</t4650>

<t4651>Babam Chesterfield'da okul müdürüydü.</t4651> <t4652>Eğitimimi orada aldım.</t4652> <t4653>Genç yaşımda çok yer gezdim, sahne tozu yuttum ve en sonunda Londra'da yayınlanan bir akşam gazetesinde muhabir olarak çalışırken buldum kendimi.</t4653> <t4654>Bir gün editörüm benden şehirdeki dilencilerle ilgili bir yazı dizisi hazırlamamı istedi.</t4654> <t4655>Bu ilginç görevi doğal olarak sevinçle karşıladım.</t4655> <t4656>Bugün sizin de farkına vardığınız olaylar zinciri o zaman başladı.</t4656> <t4657>Dilencilerin neler yaşadıklarını, onların dünyalarını anlatmak için onlardan biri gibi davranmanın yararlı olacağını düşündüm.</t4657> <t4658>Sahneyle olan yakınlığım bana makyaj hilelerinin nasıl yapıldığı konusunda epey deneyim sağlamıştı.</t4658> <t4659>Hatta şu kadarını söyleyeyim, o zamanlar bu konuda kimse benimle yarışamazdı bile.</t4659> <t4660>Yüzüme koyu bir makyaj yaparak başladım işe.</t4660> <t4661>Ama yeterli değildi.</t4661> <t4662>Kendimi biraz da acındırmak için az önce sildiğiniz yara izini yaptım.</t4662>

<t4663>Daha sonra bunu bir adım daha ileri götürerek dudağımın yukarı doğru kalkık durmasını sağladım, ten rengi bir bant kullanarak.</t4663> <t4664>Bu makyajı kızıl bir peruk ve paçavraya dönüşmüş giysilerle tamamlayarak işe koyuldum.</t4664> <t4665>Şehrin iş merkezlerinden birinde, daha çok kibrit satıcısı kılığında dilenmeye başladım.</t4665> <t4666>İlk günün sonunda akşam eve döndüğümde gördüğüm manzara beni oldukça şaşırtmıştı.</t4666> <t4667>Yedi saat dilenmiş olmama karşın 26 Şilin 4 Peni toplamayı başarmıştım.</t4667>

<t4668>Bunu dikkate almadan makaleyi yazmaya koyuldum hemen.</t4668> <t4669>Aksilik işte.</t4669> <t4670>Bir gün kefil olduğum arkadaşım senedini ödeyemeyince tamı tamına 25 Sterlin bir borcun altına girmiş oldum.</t4670> <t4671>Bu, beklenmedik bir durumdu.</t4671> <t4672>Ne yapıp edip bu borcu ödemem gerekiyordu, ama nasıl?</t4672> <t4673>Bu sırada aklıma parlak bir fikir geldi.</t4673> <t4674>Hemen de uygulamaya koyuldum.</t4674> <t4675>Önce gidip alacaklılardan iki hafta kadar bana zaman tanımalarını istedim ve bunu koparmayı başardım.</t4675> <t4676>Hemen sonra da müdürümden izin aldım.</t4676> <t4677>Bu süre içerisinde her gün düzenli olarak kılık değiştirerek dilencilik yapmaya devam ettim.</t4677> <t4678>Çok değil, en fazla on gün içerisinde parayı toplamış ve borcumu ödemiştim.</t4678>

<t4679>Oldukça basit sayılabilecek bir makyaj sayesinde dilencilikten oldukça iyi para kazanılacağını bir kez keşfetmiş bulunuyordum.</t4679> <t4680>Basit bir makyaj sonucunda büründüğüm dilencilik sayesinde şapkamı önüme koyarak bir günde kazandığım parayı, ancak bir hafta köpek gibi çalışarak kazanabiliyordum.</t4680>

<t4681>Gururum mu para mı, savaşı ne yazık ki para kazandı.</t4681> <t4682>Muhabirliği bırakarak dilenciliğe başladım.</t4682> <t4683>Bu küçük sırrımı sadece bir tek kişi biliyordu.</t4683> <t4684>Tahmin edebileceğiniz gibi, Swandam Sokağı'nda her sabah beyefendi kılığında yukarı çıktığım dilenci kılığında aşağı indiğim, akşamları da tam tersini yaptığım dairenin sahibi Lascar…</t4684> <t4685>Bu adama da iyi para vererek susturmayı başarıyordum.</t4685>

<t4686>Kısa sürede önemli bir para kazanabileceğimi fark ettim.</t4686> <t4687>Bu sokaklarda yılda 700 Sterlin kazanmak öyle her dilencinin harcı değildir.</t4687> <t4688>Bu miktar üstelik benim yıllık ortalama kazancımdan bile aşağıdadır.</t4688> <t4689>Makyajımın çok iyi olması ve oyunculuk deneyimlerim sayesinde bir zaman sonra şehirde tanınan bir dilenci olmayı başarmıştım.</t4689> <t4690>Her gün bu zavallı görünümüm sayesinde yüzlerce Peni şapkamda toplanıyordu.</t4690> <t4691>Öyle ki kazancımın günde iki Sterlin'den aşağı düşmesi durumunda işlerin iyi olmadığını düşünmeye başlıyordum.</t4691>

<t4692>Para kazandıkça giderek daha da hırslı olmaya başlamıştım.</t4692> <t4693>Kazandıklarımı bir yatırıma dönüştürmem gerektiğine karar vererek, şehir dışında bir ev aldım ve ardından da evlendim.</t4693> <t4694>Burada kurduğum diğer hayatımda kimse benim gerçekte ne iş yaptığımı bilmiyordu.</t4694> <t4695>Sevgili karım bile şehirde bazı işleri takip ettiğimi biliyor ama gerçekte ne iş yaptığımdan en küçük bir haberi olmuyordu.</t4695>

<t4696>Olayın olduğu güne geliyorum.</t4696> <t4697>Geçen pazartesi dilenmeyi tamamlamış, afyon tekkesinin üstündeki mekânda kıyafetimi değiştiriyordum.</t4697> <t4698>Bu sırada pencereden dışarı doğru öylesine bir bakış atınca, birden karımın sokağın orta yerinde durmuş bana baktığı gözüme ilişti.</t4698> <t4699>O kadar şaşırdım ki ne yapacağımı bilmemenin getirdiği telaşla çığlık atarken bir yandan da elimle yüzümü gizlemek istedim.</t4699> <t4700>Karımın buraya gelebileceğini düşünerek hemen sır ortağım Lascar'ın yanına giderek yukarı gelmek isteyen olursa engellemeye çalışmasını söyledim.</t4700> <t4701>Biraz sonra karımın sesini aşağıda duydum.</t4701>

<t4702>Lascar'ın onu yukarı çıkarmayacağını biliyordum.</t4702> <t4703>Bu sırada ben de telaşla yeniden dilenci kıyafetlerimi giyerek makyajımı yaptıktan sonra peruğumu kafama geçirdim.</t4703> <t4704>Beni bu makyajla karımın bile tanıyamayacağından emindim.</t4704> <t4705>Zamanın aleyhime işlediği bir sırada evin aranabileceğini düşünerek yeni elbiselerimi de gizlemem gerektiği aklıma geldi.</t4705> <t4706>Aksilikler peşi sıra geldi.</t4706> <t4707>Pencereyi açmak isterken sabah evde küçük bir kaza sonucu kanayan parmağım yeniden kanamaya başladı.</t4707> <t4708>Penceredeki kan izi bu sırada oluştu.</t4708> <t4709>Ceketimin ceplerine elime o sırada geçen madeni paraları doldurarak dışarı attım.</t4709> <t4710>Diğer elbiseleri de pencereden dışarı atacaktım ama polislerin merdivenlerden yukarı çıktığını fark ettiğim için bunu başaramadım.</t4710> <t4711>Daha sonra olanları zaten biliyorsunuz.</t4711> <t4712>Polisler beni Neville St.</t4712> <t4713>Clair olarak değil, onun katili olarak gözaltına aldılar ve karakola getirdiler.</t4713>

<t4714>Kendime ilişkin anlatabileceklerim bunlar.</t4714> <t4715>Bu arada tanınmamak için de yıkanmayı şu ana kadar reddettim.</t4715> <t4716>Bu sayede belki kurtulabilirim diye düşünüyordum.</t4716> <t4717>Tekkenin üst katındaki araştırma sırasında bir ara fırsatını bulup Lascar'a yüzüğümü vererek ne yapması gerektiğini aceleyle anlattım.</t4717>

<t4718>─</t4718> <t4719>Göndermesini istediğiniz o not karınızın eline daha dün ulaştı, dedi Holmes.</t4719>

<t4720>─</t4720> <t4721>Bu, çok kötü olmuş gerçekten.</t4721> <t4722>Karım için kim bilir ne kadar zor bir hafta olmuştur.</t4722>

<t4723>─</t4723> <t4724>Lascar, sürekli olarak polis gözetiminde olan biri, dedi müfettiş Bradstreet, bu nedenle mektubu göndermek onun açısından öyle kolay birşey değil.</t4724> <t4725>Bunu oraya takılan denizcilere vermiş olabilir göndermeleri için.</t4725> <t4726>Bu durumda onların da göndermeyi unutmuş olmaları mümkün.</t4726>

<t4727>─</t4727> <t4728>Bu akla uygun, dedi Holmes kafasını sallayarak.</t4728> <t4729>Bunun olması gayet mümkün.</t4729> <t4730>Peki ama Bay St.</t4730> <t4731>Clair, bugüne kadar dilencilik yaparken başınız polisle hiç belaya girmedi mi?</t4731>

<t4732>─</t4732> <t4733>Girmez olur mu?</t4733> <t4734>Birçok kez polisle sorun yaşadım.</t4734> <t4735>Buna karşın ödenen cezalar can yakmıyor.</t4735>

<t4736>─</t4736> <t4737>Bu kadar yeterli bana göre, dedi Bradstreet.</t4737> <t4738>Eğer bu olayı bir şekilde görünmez yapacaksak, bu Hugh Boone hikâyesini burada neticelendirmek en iyisi.</t4738>

<t4739>─</t4739> <t4740>Bunun için en büyük yemini ediyorum huzurunuzda, Tanrı şahidimdir, kesinlikle istediğiniz gibi olacak.</t4740>

<t4741>─</t4741> <t4742>Böylece olayı burada neticelendirmiş oluyoruz o zaman.</t4742> <t4743>Yeniden yakalanmanız durumunda bütün hikâyenin herkes tarafından bilineceğinden emin olabilirsiniz Bay St.</t4743> <t4744>Clair.</t4744> <t4745>Bu sırada Bay Holmes, size de bir minnet borcumuz var.</t4745> <t4746>Siz olmasaydınız olayı bu şekilde sonuçlandırmak belki hiçbir zaman mümkün olmayacaktı.</t4746> <t4747>Fakat bunu nasıl anladığınızı öğrenmek isterim, Bay Holmes.</t4747>

<t4748>─</t4748> <t4749>Çok çalıştım, diye söze başladı Holmes, beş yastık üstünde sabaha kadar çalışıp art arda yaktığım pipolar sayesinde ulaştım sonuca.</t4749> <t4750>Watson, hadi biz elimizi çabuk tutalım biraz.</t4750> <t4751>Belki Baker Sokağı'ndaki kahvaltıya yetişebiliriz.</t4751>





<t4752>Mavi Yakut</t4752>




<t4753>Noel'den iki gün sonra, yeni yılını kutlamak amacıyla dostum Sherlock Holmes'a uğramıştım.</t4753> <t4754>Üstünde mor bir sabahlıkla kanepenin üzerine uzanmıştı.</t4754> <t4755>Masanın üstünde elinin altında piposu ve yeni gözden geçirdiği belli olan sabah gazeteleri duruyordu.</t4755> <t4756>Kanepenin yanındaki tahta sandalyeye artık giyilemeyecek kadar eski, pejmürde ve birkaç yeri kırışmış bir şapka asılmıştı.</t4756> <t4757>Sandalyenin üzerinde duran büyüteç ve lens ise şapkanın oraya incelenmek üzere asıldığını gösteriyordu.</t4757>

<t4758>"İşin var galiba," dedim, "umarım rahatsız etmiyorumdur?</t4758><t4759>"</t4759>

<t4760>"Hayır, etmiyorsun.</t4760> <t4761>Vardığım sonuçları tartışabileceğim bir dostumun yanımda olması beni mutlu eder.</t4761> <t4762>Aslında oldukça sıradan bir mesele," diye devam etti, başparmağıyla sandalyedeki eski şapkayı göstererek, "fakat ustalık gerektiren bazı ilginç noktaları da yok değil.</t4762><t4763>"</t4763>

<t4764>Koltuğa oturarak ellerimi çıtır çıtır yanan şömine ateşinde ısıttım.</t4764> <t4765>Dışarıda sert ayaz devam ediyordu ve pencerelerin önü buz tutmuştu.</t4765>

<t4766>"Hikâyenin sıradan görünmesine rağmen altından ölümcül bir şey çıkabilir belki." diye söze başladım.</t4766> <t4767>"Yani, bir sırrı çözmene ve suçluları cezalandırmana yarayacak önemli bir ipucuna rastlayabilirsin demek istiyorum.</t4767><t4768>"</t4768>

<t4769>"Yo, hayır.</t4769> <t4770>Ortada suç falan yok," dedi Sherlock Holmes gülerek.</t4770> <t4771>"Birkaç kilometrekarelik alana sıkışmış dört milyon insanın itişip kakışmasından kaynaklanan şu önemsiz, küçük hadiselerden biri sadece.</t4771> <t4772>Böyle yoğun bir insan sürüsünün içinde etki-tepki sonucu her çeşit olayın meydana gelmesi beklenebilir.</t4772> <t4773>Ayrıca hadiselerden bazılarının, suç teşkil etmemesine rağmen garip ve çarpıcı olmaları da anlaşılır bir şey.</t4773> <t4774>Bu tür hadiselerle daha önce de karşılaşmıştık.</t4774><t4775>"</t4775>

<t4776>"Hem de çok," dedim.</t4776> <t4777>"Defterime geçirdiğim son altı maceranın üçünde, kanunen bir suç işlenmemişti.</t4777><t4778>"</t4778>

<t4779>"Kesinlikle.</t4779> <t4780>Sanırım İrene Adler, Bayan Mary Sutherland ve Bükük Dudaklı Adam vakalarını kastediyorsun.</t4780> <t4781>Bu küçük meselenin de aynı masum kategoriye gireceğinden eminim.</t4781> <t4782>Odacı Peterson'u tanıyorsun, değil mi?</t4782><t4783>"</t4783>

<t4784>"Evet.</t4784><t4785>"</t4785>

<t4786>"İşte bu küçük hatıra ondan.</t4786><t4787>"</t4787>

<t4788>"Onun şapkası mı?</t4788><t4789>"</t4789>

<t4790>"Yo, hayır.</t4790> <t4791>Şapkayı o bulmuş.</t4791> <t4792>Sahibi bilinmiyor.</t4792> <t4793>Rica ederim ona eski püskü bir şapka olarak değil de bir düşünce problemi gözüyle bak.</t4793> <t4794>Fakat önce buraya nasıl geldiğini anlatayım.</t4794> <t4795>Bu şapka Noel sabahı, şu anda Peterson'un ocağında kızardığına emin olduğum gayet iri bir kazla birlikte geldi.</t4795> <t4796>Hadise şöyle gerçekleşmiş: Noel sabahı saat dörtte bizim çok dürüst dostumuz Peterson, küçük bir eğlenceden çıkmış, Tottenham Court Yolu üzerinden evine dönüyormuş.</t4796> <t4797>O esnada sokak ışığında uzun boylu bir adamın hafifçe sendeleyerek önünde yürüdüğünü fark etmiş.</t4797> <t4798>Adamın omzunda beyaz bir kaz asılıymış.</t4798> <t4799>Tam Goodge Sokağı'ndan köşeyi dönerken bu yabancıyla bir grup serseri arasında bir kavga çıkmış.</t4799> <t4800>Serserilerden biri adamın şapkasını düşürmüş.</t4800> <t4801>Bunun üzerine adam da kendini savunmak için bastonunu havaya kaldırıp başının etrafından döndürünce arkasındaki mağazanın penceresini aşağı indirmiş.</t4801> <t4802>Peterson yabancıyı saldırganların elinden kurtarmak için ileri atılmış, ama mağazanın penceresini kırdığını ve üniformalı bir adamın koşarak üstüne doğru geldiğini gören adam, şaşkınlık içinde yere düşürdüğü kaza aldırmadan topuklamış.</t4802> <t4803>Ve Tottenham Court Yolu'nun arkasındaki o labirent gibi küçük sokaklarda gözden kaybolmuş.</t4803> <t4804>Peterson'u gören serseriler de sıvışmış ve kavga yeri, bu eski şapka ve Noel kazıyla birlikte kavga ganimeti olarak Peterson'a kalmış.</t4804><t4805>"</t4805>

<t4806>"Herhalde o da bunları götürüp sahibine vermiştir.</t4806><t4807>"</t4807>

<t4808>"Aziz dostum, işte sorun da burada.</t4808> <t4809>Üzerinde ‘Bayan Henry Baker'a' yazan küçük bir kart kazın sol ayağına iliştirilmiş ve şapkanın içine de ‘H.</t4809> <t4810>B.' harfleri işlenmiş, ama bu koca şehirde binlerce Baker ve yüzlerce Henry Baker olduğuna göre, bu kayıp eşyayı sahibine teslim etmek o kadar kolay bir iş değil.</t4810><t4811>"</t4811>

<t4812>"Peki, Peterson ne yapmış?</t4812><t4813>"</t4813>

<t4814>"Böyle eften püften problemlerle bile ilgilendiğimi bildiği için, Noel sabahı, şapkayla kazı bana getirdi.</t4814> <t4815>Havanın epey soğuk olmasına rağmen, artık daha fazla geciktirilmeden yenmesi gerektiğini düşünerek kazı Peterson'a verdim.</t4815> <t4816>Noel ziyafetini kaybeden meçhul adamın şapkası da bende kaldı.</t4816><t4817>"</t4817>

<t4818>"Peki, kayıp kazıyla ilgili ilan vermiş mi?</t4818><t4819>"</t4819>

<t4820>"Hayır.</t4820><t4821>"</t4821>

<t4822>"Kimliğini nasıl tespit edeceksin?</t4822><t4823>"</t4823>

<t4824>"Ancak akıl yürüterek.</t4824><t4825>"</t4825>

<t4826>"Şapkasından yola çıkarak mı?</t4826><t4827>"</t4827>

<t4828>"Kesinlikle.</t4828><t4829>"</t4829>

<t4830>"Şaka yapıyor olmalısın.</t4830> <t4831>Bu eski püskü şapkadan ne çıkarabilirsin ki?</t4831><t4832>"</t4832>

<t4833>"İşte büyütecim.</t4833> <t4834>Yöntemlerimi de biliyorsun.</t4834> <t4835>Bakalım bu şapkayı giyen adamın kişiliği hakkında sen ne çıkaracaksın?</t4835><t4836>"</t4836>

<t4837>Bu eski püskü nesneyi elime aldım; söylediklerimden dolayı biraz pişmanlık duyarak, şapkayı incelemeye koyuldum.</t4837> <t4838>Pek rahat giyilemeyen, sert, yuvarlık ve gayet sıradan siyah bir şapkaydı.</t4838> <t4839>Astarı kırmızı ipektendi, ama rengi hayli solmuştu.</t4839> <t4840>İmalatçının ismi yoktu ama Holmes'ün de söylediği gibi, bir yanına ‘H.</t4840> <t4841>B.' harfleri işlenmişti.</t4841> <t4842>Baştan düşmesini engelleyecek bir ip takmak için kenarına bir delik açılmıştı.</t4842> <t4843>Dikişleri atmıştı, oldukça tozlu ve üzerinde lekeler vardı.</t4843> <t4844>Rengi solan yamalar yer yer mürekkeple boyanmıştı.</t4844>

<t4845>"Hiçbir şey çıkaramadım," dedim, şapkayı geri vererek.</t4845>

<t4846>"Aksine Watson, aslında çok şey çıkarabilirsin.</t4846> <t4847>Tek sorunun, gördüklerinle akıl yürütememen.</t4847> <t4848>Çıkarsama yapmakta çok ürkek kalıyorsun.</t4848><t4849>"</t4849>

<t4850>"Öyleyse sen söyle bakalım, bu şapkada neler görüyormuşsun.</t4850><t4851>"</t4851>

<t4852>Şapkayı eline alıp kendine özgü araştırmacı gözleriyle incelemeye başladı.</t4852> <t4853>"Belki göründüğü kadar çok ipucu vermiyor," diye lafa girdi.</t4853> <t4854>"Fakat çok net olarak gözüken birkaç nokta var; bazı özellikleri de en azından güçlü bir ihtimali destekliyor.</t4854> <t4855>Sahibinin çok entelektüel bir adam olduğu ve geçen üç yılda mali durumunun gayet iyi olduğu açıkça anlaşılıyor.</t4855> <t4856>Ne var ki son zamanlarda zor günler geçirmiş.</t4856> <t4857>Vaktiyle tedbirli bir adammış ama şimdi bu özelliği biraz zayıflamış.</t4857> <t4858>Bu da ahlaki bir bozulmaya işaret ediyor; malvarlığının azaldığını da hesaba katarsak, kötü bir alışkanlığa, muhtemelen içkiye kapıldığını söyleyebiliriz.</t4858> <t4859>Bundan yola çıkarak, karısının artık onu sevmediğini kesinkes söyleyebiliriz.</t4859><t4860>"</t4860>

<t4861>"Azizim Holmes!"</t4861>

<t4862>"Ancak hâlâ kendine biraz saygısı kalmış," diye devam etti bana aldırmadan.</t4862> <t4863>"Sakin bir hayat sürüyor, dışarı pek çıkmıyor, ne zamandır spor da yapmıyor, genellikle limon kremi sürdüğü kır saçlarını son birkaç gün içinde kestirmiş orta yaşlı bir adam.</t4863> <t4864>Şapkaya bakıp bu gerçekleri açıkça görebiliyoruz.</t4864> <t4865>Ha unutmadan, evine havagazı bağlanmamış olma ihtimali de çok yüksek.</t4865><t4866>"</t4866>

<t4867>"Holmes şaka mı yapıyorsun?</t4867><t4868>"</t4868>

<t4869>"Asla.</t4869> <t4870>Sana çıkarımları söyledim işte.</t4870> <t4871>Yoksa onlara nasıl ulaştığımı hâlâ anlamadın mı?</t4871><t4872>"</t4872>

<t4873>"İtiraf etmeliyim ki, seni takip edemiyorum.</t4873> <t4874>Örneğin, bu adamın entelektüel biri olduğunu nasıl anladın?</t4874><t4875>"</t4875>

<t4876>Cevap vermek yerine şapkayı başına taktı.</t4876> <t4877>Şapka burun kemiğiyle alnının buluştuğu hizaya kadar iniyordu.</t4877>

<t4878>"Hacim meselesi," dedi, "bu kadar büyük bir kafanın içinde bir şeyler olmalı.</t4878><t4879>"</t4879>

<t4880>"Peki, adamın maddi durumunun kötüye gittiğini nereden çıkardın?</t4880><t4881>"</t4881>

<t4882>"Bu şapka üç yıllık.</t4882> <t4883>Çok kaliteli; ipek kuşağa ve astara baksana!</t4883> <t4884>Bu adam üç yıl önce böylesine pahalı bir şapka alabilmiş ama o zamandan beri başka şapka almamış; demek ki mali durumu kötüleşmiş.</t4884><t4885>"</t4885>

<t4886>"Evet, olabilir.</t4886> <t4887>Ya tedbirli oluşu ve ahlaki yozlaşması?</t4887><t4888>"</t4888>

<t4889>"İşte tedbir," dedi Holmes, parmağıyla, şapkanın kenarındaki deliği göstererek.</t4889> <t4890>"Şapkalarda ilk alındığı zaman böyle bir delik olmaz.</t4890> <t4891>Adam rüzgârda başından şapka uçmasın diye böyle bir delik açmış.</t4891> <t4892>Bu da bir ölçüde tedbiri gösterir.</t4892> <t4893>Ama ip kopmuş ve onu yeniden taktırma ihtiyacı duymamış.</t4893> <t4894>Bu da, tedbiri elden bıraktığını, yani karakterinde bir zayıflama olduğunu gösterir.</t4894> <t4895>Ne var ki şapkanın üzerindeki bazı lekeleri mürekkeple kapatmaya çalışması, kendine olan saygısını büsbütün kaybetmediğini gösteriyor.</t4895><t4896>"</t4896>

<t4897>"Gayet makul görünüyor söylediklerin.</t4897><t4898>"</t4898>

<t4899>"Astarın altını dikkatlice incelediğimizde, orta yaşlı olduğu, saçının kırlaştığı ve son zamanlarda kesildiği ve limon kremi kullandığı gibi başka önemli ipuçlarına ulaşıyoruz.</t4899> <t4900>Büyüteçle baktığımızda, berberin kesmiş olduğu birçok saç kılını kolayca görülebiliyoruz.</t4900> <t4901>Hepsi şapkanın içine yapışmış.</t4901> <t4902>Limon kreminin ayrıksı kokusunu da alabiliyoruz.</t4902> <t4903>Şapkanın üzerindeki tozlar sokaktan gelen tozlar değil de, evin içinden gelen kahverengi yumuşak tozlar; bu da bize zamanının çoğunu evde geçirdiğini gösteriyor.</t4903> <t4904>Astar üzerindeki nem izleri, adamın çok terlediğini, dolayısıyla epeydir spor yapmadığını ispatlıyor.</t4904><t4905>"</t4905>

<t4906>"Peki ya karısı?</t4906> <t4907>Adamı artık sevmediğini söylemiştin.</t4907><t4908>"</t4908>

<t4909>"Bu şapka haftalardır fırçalanmamış.</t4909> <t4910>Sevgili Watson, seni de şapkanda bir haftalık tozla görseydim, karının bu halde dışarı çıkmana izin verdiğini düşünerek, sana karşı sevgisini artık ne yazık ki kaybetmiş olduğunu söylerdim.</t4910><t4911>"</t4911>

<t4912>"İyi de adam bekâr olabilir.</t4912><t4913>"</t4913>

<t4914>"Hayır, kazı eve aralarını düzeltmek için götürüyordu.</t4914> <t4915>Kazın bacağına asılı notu unutma.</t4915><t4916>"</t4916>

<t4917>"Her şeye bir cevabın var.</t4917> <t4918>Fakat evinde havagazı olmadığını nereden çıkarıyorsun, kuzum?</t4918><t4919>"</t4919>

<t4920>"Şapkada kazara bir iki mum lekesi olabilir; ama en az beş mum lekesi görünce sürekli mumlarla haşır neşir olduğunu düşündüm.</t4920> <t4921>Muhtemelen geceleyin, bir elinde şapkası, diğerinde mumla üst kata çıkıyordu.</t4921> <t4922>Ee, havagazı lambasından mum lekesi olmayacağına göre...</t4922> <t4923>Tatmin oldun mu?</t4923><t4924>"</t4924>

<t4925>"Dâhice," dedim gülerek, "ama senin de az evvel söylediğin gibi, ortada bir suç yoksa ve kazın kaybedilmesinden başka bir zarar olmamışsa, bunlarla uğraşmak zaman kaybı değil mi?</t4925><t4926>"</t4926>

<t4927>Sherlock Holmes tam cevap vermek için ağzını açmıştı ki kapı açıldı ve odacı Peterson, yanakları kızarmış, yüzünde şaşkın bir ifadeyle odaya daldı.</t4927>

<t4928>"Kaz, Bay Holmes! Kaz!" dedi nefes nefese.</t4928>

<t4929>"Ne?</t4929> <t4930>Ne olmuş kaza?</t4930> <t4931>Canlanıp mutfak penceresinden uçup gitti mi yoksa?" Holmes, adamın heyecanlı yüzünü görebilmek için dönüp kanepeye doğru eğildi.</t4931>

<t4932>"Bakın, beyefendi!</t4932> <t4933>Bakın, karım içinde ne buldu!" Elini açtı.</t4933> <t4934>Avucunun karanlığında yıldız gibi parıldayan, bir fasulye tanesinden küçük, mavi bir taş duruyordu.</t4934>

<t4935>Sherlock Holmes ıslık çalarak doğruldu.</t4935> <t4936>"Tanrı aşkına Peterson!" dedi.</t4936> <t4937>"Bu bir hazine.</t4937> <t4938>Eline ne geçtiğinin farkındasındır herhalde?</t4938><t4939>"</t4939>

<t4940>"Bir elmas mı acaba, bayım?</t4940> <t4941>Değerli bir taş.</t4941> <t4942>Camı macun gibi kesebilir.</t4942><t4943>"</t4943>

<t4944>"Değerli bir taştan fazlası o.</t4944><t4945>"</t4945>

<t4946>"Kontes Morcar'ın mavi yakutu mu yoksa?" diye atıldım.</t4946>

<t4947>"Ta kendisi.</t4947> <t4948>Son zamanlarda The Times gazetesinde her gün ilanını gördüğüm için büyüklüğünü ve şeklini biliyorum.</t4948> <t4949>Kesinlikle eşsiz ve paha biçilmez bir mücevher.</t4949> <t4950>Onun için koyulan 1000 sterlinlik ödül, gerçek bedelinin yirmide biri bile etmez.</t4950><t4951>"</t4951>

<t4952>"Bin sterlin mi?</t4952> <t4953>Aman Tanrım!" Odacı sandalyelerden birine çökerek merakla bir bana bir Holmes'a baktı.</t4953>

<t4954>"Ödül bu kadar.</t4954> <t4955>Ama eminim Kontes, duygusal nedenlerden ötürü bu mücevheri geri alabilmek için servetinin yarısını feda ederdi.</t4955><t4956>"</t4956>

<t4957>"Yanlış hatırlamıyorsam, Cosmopolitan Oteli'nde kaybolmuştu," dedim.</t4957>

<t4958>"Kesinlikle.</t4958> <t4959>Beş gün önce, 22 Aralık'ta.</t4959> <t4960>John Horner adında bir tesisatçı, onu hanımefendinin mücevher kutusundan çalmakla suçlanmıştı.</t4960> <t4961>Adamın aleyhindeki deliller o kadar kuvvetliydi ki vaka, mahkemeye intikal etmişti.</t4961> <t4962>Burada bir yerlerde hikâyenin tamamı olacaktı..."</t4962> <t4963>Gazeteleri, tarihlerine bakarak taradı, sonunda birini çıkardı ve sayfayı açıp aşağıdaki paragrafı okumaya başladı:</t4963>

<t4964>"Cosmopolitan Oteli'nde Mücevher Hırsızlığı.</t4964> <t4965>26 yaşındaki tesisatçı John Horner, bu ayın yirmi ikisinde, Kontes Morcar'ın mücevher kutusundan mavi yakut diye bilinen nadide mücevherini çalmakla suçlanmaktadır.</t4965> <t4966>Otelin üst düzey yetkililerinden James Ryder, o gün Horner'ı, ikinci gevşek ızgarayı tamir etmesi için Kontes Morcar'ın giyinme odasına aldığını ifade etmiştir.</t4966> <t4967>Ryder kısa bir süre Horner'la beraber kaldıktan sonra, dışarıdan çağırıldığı için gitmiş.</t4967> <t4968>Geri döndüğünde, Horner'ın ortadan kaybolduğunu, odalardan birinin kapısının zorlanarak açıldığını ve Kontes'in mücevherlerini saklamak için kullandığı sonradan anlaşılan küçük, maroken bir kutunun, masanın üstünde içi boş halde durduğunu görmüş.</t4968> <t4969>Ryder hemen durumu polise anlatmış ve Horner aynı akşam tutuklanmıştır; ama mücevher, tüm aramalara rağmen Horner'ın üstünden veya kaldığı evden çıkmamıştır.</t4969> <t4970>Kontes'in hizmetçisi Catherine Cusack, Ryder'ın imdat çağrısı üzerine odaya koştuğunu ve her şeyin Ryder'ın ifadesinde belirttiği şekilde cereyan ettiğini söylemiştir.</t4970> <t4971>B bölgesinden Müfettiş Bradstreet, Horner'ın tutuklanırken polise şiddetle karşı koyduğunu ve masum olduğunu avazı çıktığı kadar haykırıp durduğunu ifade etmiştir.</t4971> <t4972>Yetkililer, zanlının daha önce hırsızlıktan sabıkası olduğunu da göz önüne alarak, vakayı doğrudan mahkemeye sevk etmiştir.</t4972> <t4973>Mahkeme sırasında çok heyecanlı olduğu gözlenen Horner, karar açıklanırken bayılınca mahkeme salonundan çıkarılmıştır.</t4973>

<t4974>"Hım! Bu kadar mahkeme haberi yeter," dedi Holmes düşünceli bir şekilde.</t4974> <t4975>Gazeteyi bir kenara attı.</t4975> <t4976>"Şimdi çözmemiz gereken problem, çalınan bir mücevher kutusundan Tottenham Court Yolu'ndaki kaza kadar uzanan olaylar zincirinden ibaret.</t4976> <t4977>Gördüğün gibi Watson, deminki küçük çıkarımlarımız birdenbire çok daha ciddi ve çok daha şaibeli bir meseleye bağlandı.</t4977> <t4978>Mücevher burada; kazın içinden çıktı ve kaz da, biraz önce özelliklerini tahmin ettiğimiz, eski püskü şapkalı Bay Henry Baker'ın kazı.</t4978> <t4979>Öyleyse şu anda bizim için en önemli şey, bu adamı bulup bu küçük hadisede parmağı olup olmadığını öğrenmek.</t4979> <t4980>Önce en basit yolları takip edip bütün akşam gazetelerine ilan vermekle işe başlayacağız.</t4980> <t4981>Bu da işe yaramazsa başka yöntemler kullanacağım.</t4981><t4982>"</t4982>

<t4983>"İlanda ne söyleyeceksin?</t4983><t4984>"</t4984>

<t4985>"Bana bir kalem ve bir kâğıt ver.</t4985> <t4986>Şöyle yazalım: ‘Goodge Sokağı'nın köşesinde bir kaz ve siyah bir fötr şapka bulunmuştur.</t4986> <t4987>Bay Henry Baker'ın bu akşam saat 6.</t4987> <t4988>30'da 221B Baker Sokağı'na başvurması rica olunur.</t4988><t4989>'</t4989> <t4990>Bu yeteri kadar kısa ve net oldu.</t4990><t4991>"</t4991>

<t4992>"Evet.</t4992> <t4993>Ama ilanı görebilecek mi dersin?</t4993><t4994>"</t4994>

<t4995>"Gazetelere sürekli bakıyor olmalı çünkü kaybı, fakir bir adam için ağır bir kayıp.</t4995> <t4996>Mağazanın penceresini talihsizce kırdığında ve Peterson ‘u üzerine doğru koşarken gördüğünde öylesine korkmuştu ki kaçmaktan başka bir şey düşünememişti.</t4996> <t4997>Ama şimdi kazı düşürdüğüne çok pişmandır kesin.</t4997> <t4998>Hem ilana ismini de yazacağımızdan, o görmese bile onu tanıyanlar haber verirler.</t4998> <t4999>İşte bu kâğıdı al Peterson, ilan bürosuna koş ve bunu akşam gazetelerine ver.</t4999><t5000>"</t5000>

<t5001>"Hangilerine bayım?</t5001><t5002>"</t5002>

<t5003>"Globe, Star, Pall Mail, St.</t5003> <t5004>James, Evening News, Standard, Echo ve aklına gelen diğerlerine.</t5004><t5005>"</t5005>

<t5006>"Tamam bayım.</t5006> <t5007>Peki ya mücevher?</t5007><t5008>"</t5008>

<t5009>"Aa, evet.</t5009> <t5010>Onu ben saklayacağım.</t5010> <t5011>Teşekkür ediyorum sana.</t5011> <t5012>Bu arada Peterson, dönüşte bir kaz alıp buraya bırak ki, onu senin ailenin yediği kazı telafi etmek için bu beyefendiye verelim.</t5012><t5013>"</t5013>

<t5014>Odacı gittikten sonra, Holmes, mücevheri alarak ışığa tuttu.</t5014> <t5015>"Muhteşem bir şey," dedi.</t5015> <t5016>"Nasıl da parlıyor.</t5016> <t5017>Çalınmak için biçilmiş bir kaftan olduğu kesin.</t5017> <t5018>Her değerli mücevher böyledir.</t5018> <t5019>Tam bir şeytan tuzağıdır aslında.</t5019> <t5020>Daha büyük ve daha eski mücevherlerin her yüzünün kanlı bir geçmişi vardır.</t5020> <t5021>Bu ise yirmi yıllık bile değil.</t5021> <t5022>Güney Çin'de Amoy Nehri'nin kıyılarında bulunmuş.</t5022> <t5023>Kırmızı değil de mavi olması dışında bir yakutun bütün özelliklerine sahip.</t5023> <t5024>Fazla eski olmamasına rağmen kötü bir geçmişi var.</t5024> <t5025>Dört-beş gram ağırlığındaki bu kristalleşmiş kömür için iki cinayet işlenmiş, sülfürik asitle bir cinayet girişimi, bir intihar ve birkaç soygunda bulunulmuş.</t5025> <t5026>Böyle güzel bir oyuncak için iki kişinin darağacına bir kişi de hapse gideceği kimin aklına gelirdi?</t5026> <t5027>Şimdi onu sağlam kasamda kilitli tutacağım ve Kontese bir telgraf çekerek, mücevherin elimde olduğunu bildireceğim.</t5027><t5028>"</t5028>

<t5029>"Sence bu Horner masum mu?</t5029><t5030>"</t5030>

<t5031>"Şimdiden bir şey söyleyemem.</t5031><t5032>"</t5032>

<t5033>"Ya şu Henry Baker'ın olayda parmağı olabilir mi?</t5033><t5034>"</t5034>

<t5035>"Bana kalırsa, Henry Baker'ın, elinde saf altından daha değerli bir kuş taşıdığını bilmiyor olma ihtimali çok yüksek.</t5035> <t5036>Bunu da çok basit bir yolla, ilana cevap verdiğinde öğreneceğiz.</t5036><t5037>"</t5037>

<t5038>"O zamana kadar bir şey yapmayacak mısın?</t5038><t5039>"</t5039>

<t5040>"Hayır.</t5040><t5041>"</t5041>

<t5042>"Öyleyse ben işime döneyim.</t5042> <t5043>Akşam belirttiğin saatte geri dönüp bu derece karmâşık bir meselenin nasıl çözüldüğünü görmek istiyorum.</t5043><t5044>"</t5044>

<t5045>"Dönmene sevinirim.</t5045> <t5046>Akşam yemeğini yedide yiyeceğim.</t5046> <t5047>Sanırım yemekte çulluk var.</t5047> <t5048>Unutmadan, bütün bu olanlardan sonra Bayan Hudson'a, çulluğun içine dikkatlice bakmasını söylesem iyi olur.</t5048><t5049>"</t5049>

<t5050>Baker Sokağı'na geri döndüğümde saat altı buçuğu biraz geçiyordu.</t5050> <t5051>Eve yaklaşırken, uzun boylu bir adamın kapının önünde yarım daire oluşturan aydınlıkta beklediğini gördüm.</t5051> <t5052>Başında İskoç şapkası vardı ve paltosunun düğmelerini çenesine kadar iliklemişti.</t5052> <t5053>Tam vardığımda kapı açıldı ve adamla birlikte Holmes'ün odasına çıktık.</t5053>

<t5054>"Bay Henry Baker olmalısınız," dedi Holmes, koltuğundan kalkarak.</t5054> <t5055>Gerektiği zaman takındığı o rahat tavrıyla adamı selamladı.</t5055> <t5056>"Rica ederim şöminenin yanındaki sandalyeye oturun Bay Baker.</t5056> <t5057>Gece soğuk ve gördüğüm kadarıyla bünyeniz soğuğa alışkın değil.</t5057> <t5058>Watson, sen de tam zamanında geldin.</t5058> <t5059>Bu sizin şapkanız mı Bay Baker?</t5059><t5060>"</t5060>

<t5061>"Evet bayım, kesinlikle benim şapkam.</t5061><t5062>"</t5062>

<t5063>Geniş omuzlu cüsseli bir adamdı.</t5063> <t5064>Büyük bir kafası vardı.</t5064> <t5065>Geniş yüzünde sivri, kırlaşmış, kahverengi bir sakalı vardı.</t5065> <t5066>Gözlerinden zeki biri olduğu okunuyordu.</t5066> <t5067>Burnunda ve yanaklarındaki kırmızılık ve uzattığı elindeki hafif titreme, Holmes'ün daha önceden adamın özellikleri hakkındaki yaptığı tahminleri hatırlatıyordu.</t5067> <t5068>Eskimiş siyah frakının bütün düğmeleri iliklenmiş ve yakası kaldırılmıştı.</t5068> <t5069>Ceketin kollarından çıkan zayıf ve çıplak bilekleri, içine gömlek giymediğini gösteriyordu.</t5069> <t5070>Kelimeleri dikkatle seçerek ağır ağır konuşuyordu ve kaderin sillesini yemiş kültürlü ve zeki bir adam izlenimi uyandırıyordu.</t5070>

<t5071>"Birkaç gündür biz göz kulak oluyoruz bunlara," dedi Holmes, "adresinizi belirten bir ilan vermenizi bekledik.</t5071> <t5072>Sahi, neden ilan vermediniz?</t5072><t5073>"</t5073>

<t5074>Misafirimiz biraz utangaç bir edayla güldü.</t5074> <t5075>"Eskisi kadar paralı biri değilim artık," dedi.</t5075> <t5076>"Bana saldıran serserilerin şapkamı da kazı da aldıklarını düşünmüştüm.</t5076> <t5077>Onları bulmaya yönelik umutsuz bir çabayla daha fazla para harcamak istemedim.</t5077><t5078>"</t5078>

<t5079>"Anlıyorum.</t5079> <t5080>Bu arada, kazı yemek zorunda aldık.</t5080><t5081>"</t5081>

<t5082>"Yediniz mi?" Misafirimiz heyecanla sandalyesinden kalktı.</t5082>

<t5083>"Evet, aksi takdirde kimsenin işine yaramazdı zaten.</t5083> <t5084>Ama bakın, şurada dolapta duran kaz işinizi görür.</t5084> <t5085>Sizinkiyle aynı ağırlıkta ve taptaze.</t5085><t5086>"</t5086>

<t5087>"Ah, elbette," diye cevap verdi Bay Baker rahatlamış bir halde iç geçirerek.</t5087>

<t5088>"Fakat kendi kazınızın tüyleri, bacakları ve içi hâlâ duruyor, yani yemek isterseniz...</t5088><t5089>"</t5089>

<t5090>Bunu duyan adam bir kahkaha patlattı.</t5090> <t5091>"Yaşadığım maceranın hatırası olarak onları saklayabilirim," dedi, "ama kalsın bayım, izninizle dolaptaki kazı alıp gideyim.</t5091><t5092>"</t5092>

<t5093>Sherlock Holmes omuzlarını hafifçe silkerek bana keskin bir bakış fırlattı.</t5093>

<t5094>"İşte şapkanız ve kazınız," dedi.</t5094> <t5095>"Ha unutmadan, kazı nereden aldığınızı sorabilir miyim?</t5095> <t5096>Kaz etini çok severim de, hayatımda böyle semizini görmedim.</t5096><t5097>"</t5097>

<t5098>"Hay hay bayım," dedi Baker.</t5098> <t5099>Aldıkları koltuğunun altına sıkıştırarak ayağa kalktı.</t5099> <t5100>"Sık sık birkaç arkadaşımla birlikte Müze'nin yakınlarında Alpha Meyhanesi diye bir yere gideriz.</t5100> <t5101>Gündüzleri çoğu zaman Müze'de oluruz.</t5101> <t5102>İşte bu meyhanenin sahibi Windigate bu yıl bir kampanya başlatarak haftada birkaç peni taksitle Noel'de bir kaz almamızı sağladı.</t5102> <t5103>Ben taksitleri düzenli olarak ödeyerek kazı aldım.</t5103> <t5104>Sonrasında neler olduğunu siz de biliyorsunuz.</t5104> <t5105>Size minnettarım bayım, zira böyle bir İskoç şapkası ne yaşıma, ne de ciddiyetime uyuyordu."</t5105> <t5106>Gülünç bir tavırla önümüzde eğildi ve ağırbaşlılıkla her ikimize de selam verip kendi yoluna gitti.</t5106>

<t5107>Holmes adamın arkasından kapıyı kapattıktan sonra, "Bay Henry Baker'la işimiz bu kadar," dedi Holmes.</t5107> <t5108>"Konuyla ilgili hiçbir şey bilmediğine kalıbımı basarım.</t5108> <t5109>Aç mısın Watson?</t5109><t5110>"</t5110>

<t5111>"Pek değil.</t5111><t5112>"</t5112>

<t5113>"Öyleyse akşam yemeğini erteleyerek henüz taze olan bu ipucunun peşinden gitmeyi öneriyorum.</t5113><t5114>"</t5114>

<t5115>"Anlaştık.</t5115><t5116>"</t5116>

<t5117>Gece feci soğuktu ve paltolarımızı giyip atkılarımızı boynumuza sardık.</t5117> <t5118>Dışarıda, yıldızlar berrak gökyüzünde parlıyor ve yoldan geçenlerin nefesleri buharlaşarak havaya karışıyordu.</t5118> <t5119>Buz tutmuş sert yolda sesli adımlarla yürüyerek Wimpole Sokağı'ndan Harley Sokağı'na, oradan da Wigmore Sokağı'ndan Oxford Sokağı'na saptık.</t5119> <t5120>O beş dakikada, Holborn'a giden sokakların birinin köşesinde bulunan küçük Alpha Meyhanesi ‘ne varmıştık bile.</t5120> <t5121>Holmes meyhanenin kapısını açtı ve bara geçerek kırmızı suratlı, beyaz önlüklü bir adamdan iki bira istedik.</t5121>

<t5122>"Biranız da kazlarınız gibi mükemmel olmalı," dedi Holmes.</t5122>

<t5123>"Kazlarım mı?" diye sordu adam, şaşkınlıkla.</t5123>

<t5124>"Evet.</t5124> <t5125>Daha yarım saat önce Bay Henry Baker'la konuştuk da.</t5125> <t5126>Sizin kaz kampanyanıza o da katılmış.</t5126><t5127>"</t5127>

<t5128>"Evet, anlıyorum.</t5128> <t5129>Fakat onlar benim kazlarım değil, bayım.</t5129><t5130>"</t5130>

<t5131>"Gerçekten mi?</t5131> <t5132>Kimin o zaman?"</t5132>

<t5133>"Covent Gardeh'daki bir satıcıdan almıştım, iki düzine kadar.</t5133><t5134>"</t5134>

<t5135>"Öyle mi?</t5135> <t5136>Onlardan bazılarını tanırım.</t5136> <t5137>Siz hangisinden aldınız?</t5137><t5138>"</t5138>

<t5139>"İsmi Breckinridge'di.</t5139><t5140>"</t5140>

<t5141>"Çıkaramadım bu ismi.</t5141> <t5142>Neyse, sağlığınıza içiyorum bayım.</t5142> <t5143>İyi geceler.</t5143><t5144>"</t5144>

<t5145>"Şimdi yolumuz Bay Breckinridge'e çıkıyor," dedi Holmes, dışarı sisli havaya çıktığımızda.</t5145> <t5146>Paltosunun önünü ilikleyerek ekledi: "Unutma ki Watson, zincirin bir ucunda bir kaz dururken, diğer ucunda, suçsuzluğunu kanıtlayamazsak kesinkes en az yedi yıl hüküm giyecek bir adam var.</t5146> <t5147>Araştırmamızın sonucunda onun suçlu olduğunu da bulabiliriz ama her halükârda polisin es geçtiği bir soruşturma yapmamız gerekecek.</t5147> <t5148>Tek şansımız bu.</t5148> <t5149>Sonuna kadar gitmeliyiz.</t5149> <t5150>Öyleyse güneye dön, koşar adım marş!</t5150><t5151>"</t5151>

<t5152>Holborn'dan geçerek Endell Sokağı'na vardık, oradan da zikzak çizerek Covent Garden Pazarı'na gittik.</t5152> <t5153>Büyük tezgâhlardan birinin üstünde Breckinridge ismi yazılıydı.</t5153> <t5154>Favorileri uzamış, at suratlı tezgâh sahibi bir gencin tezgâhı toplamasına yardım ediyordu.</t5154>

<t5155>"İyi akşamlar.</t5155> <t5156>Bu gece hava soğuk," dedi Holmes.</t5156>

<t5157>Satıcı başıyla onayladı ve sorgulayıcı gözlerle dostuma baktı.</t5157>

<t5158>"Görünüşe bakılırsa kazınız kalmamış," diye devam etti Holmes, boş mermer tezgâhı göstererek.</t5158>

<t5159>"Yarın sabah gelecek.</t5159><t5160>"</t5160>

<t5161>"İşime yaramaz.</t5161><t5162>"</t5162>

<t5163>"Başka bir satıcıya bakın.</t5163><t5164>"</t5164>

<t5165>"Bana sizi tavsiye ettiler.</t5165><t5166>"</t5166>

<t5167>"Kim tavsiye etti?</t5167><t5168>"</t5168>

<t5169>"Alpha'nın sahibi.</t5169><t5170>"</t5170>

<t5171>"Aa evet, ona iki düzine göndermiştim.</t5171><t5172>"</t5172>

<t5173>"Üstelik çok iyiymişler.</t5173> <t5174>Peki, siz nereden aldınız?</t5174><t5175>"</t5175>

<t5176>Bu soru üzerine satıcının öfkeye kapılmasına şaşırdım doğrusu.</t5176>

<t5177>Eli belinde satıcı, kafasını ileri uzatarak meydan okurcasına "Pekâlâ, bayım," dedi, "amacınız ne?</t5177> <t5178>Açıkça söyleyin de bilelim.</t5178><t5179>"</t5179>

<t5180>"Amacım yeteri kadar açık değil mi?</t5180> <t5181>Alpha'ya verdiğiniz kazları kimden aldığınızı öğrenmek istiyorum.</t5181><t5182>"</t5182>

<t5183>"Ben de size söylemeyeceğim.</t5183> <t5184>Başka bir derdiniz?</t5184><t5185>"</t5185>

<t5186>"Neyse, o kadar da önemli değil; ama önemsiz bir mevzu için neden bu kadar sinirlendiğinizi anlayamadım.</t5186><t5187>"</t5187>

<t5188>"Sinirlenmek ha?</t5188> <t5189>Benim gibi rahatsız edilseydiniz siz de sinirlenirdiniz bayım.</t5189> <t5190>İyi bir mala iyi bir para ödedim mi benim işim biter.</t5190> <t5191>Ama birileri çıkıp da, ‘Kazlar nerede?', ‘Kazları kime sattın?', ‘Karşılığında ne aldın?' gibi sorular sorarsa cinlerim tepeme çıkar.</t5191> <t5192>Çıkarılan yaygarayı duyan da dünyada onlardan başka kaz yokmuş sanır.</t5192><t5193>"</t5193>

<t5194>"Benim, sorgulamada bulunan diğer kişilerle bağlantım yok," dedi Holmes, umursamaz bir tavırla.</t5194> <t5195>"Hem söylemeseniz de olur.</t5195> <t5196>Kazlardan iyi anlarım ve köy kazıdır diye bir beşliğine bahse girdim.</t5196><t5197>"</t5197>

<t5198>"O zaman beşliği kaybettiniz bayım, çünkü değil.</t5198> <t5199>Kasabada yetişmiş kazlar," diye atıldı satıcı.</t5199>

<t5200>"Sanmam.</t5200><t5201>"</t5201>

<t5202>"Öyle olduğunu söylüyorum.</t5202><t5203>"</t5203>

<t5204>"İnanmıyorum.</t5204><t5205>"</t5205>

<t5206>"Benden daha mı iyi bileceksiniz?</t5206> <t5207>Küçüklüğümden beri bu işi yapıyorum.</t5207> <t5208>Bakın, size söylüyorum, Alpha'ya giden kazlar kesinlikle köy kazı değil.</t5208><t5209>"</t5209>

<t5210>"Beni kandıramazsınız.</t5210><t5211>"</t5211>

<t5212>"O halde bahse var mısınız ?"</t5212>

<t5213>"Paranıza yazık olur, haklı olduğumdan eminim çünkü.</t5213> <t5214>Ama madem istiyorsunuz, dersinizi vermek için bir altına bahse girerim.</t5214><t5215>"</t5215>

<t5216>Satıcı sinsi sinsi güldü.</t5216> <t5217>"Defterleri getir Bill," dedi.</t5217>

<t5218>Küçük çocuk, biri ince, diğeri kalın iki defter getirdi ve yukarından sallanan lambanın altına koydu.</t5218>

<t5219>"Pekâlâ, Bay Ukala," dedi satıcı, "bakalım gerçeği öğrenince ne yapacaksınız.</t5219> <t5220>Bu küçük defteri görüyor musunuz?</t5220><t5221>"</t5221>

<t5222>"Evet.</t5222><t5223>"</t5223>

<t5224>"İşte mallarımı aldığım adamların listesi.</t5224> <t5225>Görüyor musunuz?</t5225> <t5226>Bu sayfadakiler köylü satıcılar ve isimlerinin yanındaki sayılar ise büyük defterdeki hesaplarını gösteriyor.</t5226> <t5227>Kırmızı mürekkeple yazılmış şu sayfayı görüyor musunuz?</t5227> <t5228>Bunlar da kasabalılar.</t5228> <t5229>Şimdi baştan üçüncü ismi yüksek sesle okuyun.</t5229><t5230>"</t5230>

<t5231>"Bayan Oakshott, Brixton Yolu No: 117249," diye okudu Holmes.</t5231>

<t5232>"Aynen.</t5232> <t5233>Şimdi de bu sayıya büyük defterden bakın.</t5233><t5234>"</t5234>

<t5235>Holmes söylenen sayfayı açtı.</t5235> <t5236>"İşte burada, ‘Bayan Oakshott, Brixton Yolu No: 117, yumurta ve kümes hayvanları satıcısı.</t5236><t5237>"</t5237>

<t5238>"Peki, son giriş ne zaman yapılmış?</t5238><t5239>"</t5239>

<t5240>" ‘22 Aralık'ta.</t5240> <t5241>7 şilin 6 peniye yirmi dört kaz.</t5241><t5242>'"</t5242>

<t5243>"Doğru.</t5243> <t5244>İşte gördünüz.</t5244> <t5245>Peki, altında ne yazıyor?</t5245><t5246>"</t5246>

<t5247>" ‘Alpha'dan Bay Windigate'e 12 şiline satıldı.</t5247><t5248>'"</t5248>

<t5249>"Ee, ne diyorsunuz buna?</t5249><t5250>"</t5250>

<t5251>Sherlock Holmes çok üzgün görünüyordu.</t5251> <t5252>Cebinden bir altın çıkararak tezgâhın üzerine attı.</t5252> <t5253>Kelimelere dökülemeyecek kadar şiddetli bir öfkeye kapılmış bir adam havasıyla hiçbir şey söylemeden dönüp gitti.</t5253> <t5254>Birkaç metre ileride sokak lambasının altında durarak kendine özgü sessiz gülüşüyle için için güldü.</t5254>

<t5255>"Favorileri böyle kesilmiş ve cebi dışarı sarkmış birini gördün mü anla ki karşında her zaman bahse girebileceğin bir adam var," dedi.</t5255> <t5256>"İtiraf etmeliyim ki, adama 100 sterlin bile verseydim bu kadar iyi bilgi alamazdım.</t5256> <t5257>Watson, galiba araştırmamızın sonuna geliyoruz.</t5257> <t5258>Şimdi kararlaştırmamıza gereken tek bir husus var: Bayan Oakshott'a bu gece mi gidelim, yoksa yarına mı bırakalım?</t5258> <t5259>Satıcının söylediklerine bakılırsa, meseleyle ilgilenen başkaları da var.</t5259> <t5260>Bence...</t5260> <t5261>"</t5261>

<t5262>Yeni ayrıldığımız satıcının tezgâhından gelen gürültü Holmes'ün sözleri yarıda kesti.</t5262> <t5263>Dönüp baktığımızda, ufak tefek, fare suratlı bir adam tezgâhın sallanan lambasının oluşturduğu aydınlık dairenin ortasında durduğunu gördük.</t5263> <t5264>Breckinridge ise tezgâhının başında, yumruklarını adama doğru sallayıp öfkeyle konuşuyordu.</t5264>

<t5265>"Bıktım sizden de, kazlarınızdan da," diye bağırıyordu.</t5265> <t5266>"Cehennemin dibine kadar yolunuz var.</t5266> <t5267>Şayet aptalca konuşmalarınızla beni daha fazla rahatsız ederseniz köpeğimi üstünüze salacağım.</t5267> <t5268>Bayan Oakshott'ı buraya getirin ona açıklayayım, ama size ne ilgilendiriyor ki?</t5268> <t5269>Kazları sizden mi aldım sanki?</t5269><t5270>"</t5270>

<t5271>"Hayır, ama onlardan biri benimdi," diye sızlandı küçük adam.</t5271>

<t5272>"Öyleyse gidin Bayan Oakshott'a sorun.</t5272><t5273>"</t5273>

<t5274>"Kendisi size sormamı söyledi.</t5274><t5275>"</t5275>

<t5276>"İsterseniz Prusya Kralı'na sorun, umurumda değil.</t5276> <t5277>Yeter artık!</t5277> <t5278>Defolup gidin buradan!" Hızla öne fırlayınca küçük adam kaçarak karanlıkta kayboldu.</t5278>

<t5279>"Aha! Brixton Yolu'na gitmemize gerek kalmayabilir," diye fısıldadı Holmes.</t5279> <t5280>"Benimle gel, bir bakalım bu adamdan ne öğrenebiliriz."</t5280> <t5281>Dostum tezgâhların çevresindeki kalabalığı yararak, küçük adamı hızla yakalayıp omzuna dokundu.</t5281> <t5282>Adam birden geri sıçradı.</t5282> <t5283>Lambanın ışığında, adamın betinin benzinin attığını görebiliyordum.</t5283>

<t5284>"Kimsiniz?</t5284> <t5285>Benden ne istiyorsunuz?" diye sordu titrek bir sesle.</t5285>

<t5286>"Affedersiniz," dedi Holmes kibarca.</t5286> <t5287>"Demin satıcıyla aranızdaki konuşmaya istemeden kulak misafiri oldum.</t5287> <t5288>Size yardımcı olabileceğimi düşünüyorum.</t5288><t5289>"</t5289>

<t5290>"Siz mi?</t5290> <t5291>Siz kimsiniz?</t5291> <t5292>Konu hakkında ne biliyorsunuz ki?</t5292><t5293>"</t5293>

<t5294>"Adım Sherlock Holmes.</t5294> <t5295>Benim işim insanların bilmediklerini bilmek.</t5295><t5296>"</t5296>

<t5297>"Ama bu meseleyi bilemezsiniz.</t5297><t5298>"</t5298>

<t5299>"Üzgünüm ama her şeyi biliyorum.</t5299> <t5300>Brixton Yolu'ndan Bayan Oakshott'ın sattığı kazların izinden giderek, Breckinridge isimli bir satıcıya, ondan Alpha'nın sahibi Bay Windigate'e ve nihayet kulübün bir üyesi olan Bay Henry Baker'a ulaşmak istiyorsunuz.</t5300><t5301>"</t5301>

<t5302>"Ah beyefendi, tam da aradığım kişiymişsiniz siz!" diye bağırdı küçük adam, titreyen parmaklarını uzatarak.</t5302> <t5303>"Bu meselenin ne kadar önemli olduğunu bilemezsiniz!</t5303><t5304>"</t5304>

<t5305>Sherlock Holmes sokaktan geçen bir fayton çevirdi.</t5305> <t5306>"O halde gelin, meseleyi bu soğuk pazar yerinde değil de sıcak bir odada tartışalım," dedi.</t5306> <t5307>"Fakat daha önce kiminle karşılaşma şerefine erdiğimi öğrenmek isterim.</t5307><t5308>"</t5308>

<t5309>Adam bir an tereddüt etti, sonra yan yan bakarak "İsmim John Robinson," diye cevap verdi.</t5309>

<t5310>"Hayır, hayır, gerçek isminizi sordum," dedi Holmes tatlı bir edayla.</t5310> <t5311>"Takma isimlerle çalışmak beceriksizlerin işidir.</t5311><t5312>"</t5312>

<t5313>Yabancının beyaz yanakları birden kızardı.</t5313> <t5314>"Pekâlâ," dedi, "gerçek ismim James Ryder.</t5314><t5315>"</t5315>

<t5316>"Elbette! Cosmopolitan Oteli'nden.</t5316> <t5317>Rica ederim arabaya binin de, size öğrenmek istediğiniz her şeyi hemen anlatayım.</t5317><t5318>"</t5318>

<t5319>Adam başına gelecekleri kestiremiyormuş gibi yarı korkulu, yarı umutlu gözlerle bir Holmes'a, bir bana baktı.</t5319> <t5320>Sonra arabaya bindi.</t5320> <t5321>Yarım saat sonra Baker Sokağı'ndaki oturma odamıza varmıştık.</t5321> <t5322>Yol boyunca çıt çıkmadı, ama adamın derin derin nefes alıp verişi ve ellerini ovuşturması ne kadar endişeli olduğunu gösteriyordu.</t5322>

<t5323>Holmes neşeyle odaya girdikten sonra "İşte geldik!" dedi.</t5323> <t5324>"Şömine bu havada çok güzel görünüyor.</t5324> <t5325>Üşümüş gibisiniz Bay Ryder.</t5325> <t5326>Rica ederim, şuradaki hasır sandalyeye oturun.</t5326> <t5327>Bu ufak meselenizi konuşmadan önce terliklerimi giymek istiyorum.</t5327> <t5328>Şimdi...</t5328> <t5329>O kazlara neler olduğunu bilmek istiyor musunuz?</t5329><t5330>"</t5330>

<t5331>"Evet bayım.</t5331><t5332>"</t5332>

<t5333>"Yoksa o kaza mı demeliydim?</t5333> <t5334>Sanırım, tek bir kazla ilgileniyorsunuz: siyah çizgili kuyruğu olan beyaz bir kaz.</t5334><t5335>"</t5335>

<t5336>Ryder heyecanla titredi.</t5336> <t5337>"Ah bayım," diye bağırdı, "o kazın nerede olduğunu söyleyebilir misiniz bana?</t5337><t5338>"</t5338>

<t5339>"Burada.</t5339><t5340>"</t5340>

<t5341>"Burada mı?</t5341><t5342>"</t5342>

<t5343>"Evet.</t5343> <t5344>Ne kazmış değil mi!</t5344> <t5345>Ona bu kadar ilgi göstermenize şaşırmıyorum.</t5345> <t5346>Öldükten sonra küçük bir yumurta çıkardı; mavi renkte şimdiye kadar görülmüş en güzel, en parlak yumurta.</t5346> <t5347>Onu burada, kendi müzemde saklıyorum.</t5347><t5348>"</t5348>

<t5349>Misafirimiz ayağa fırlayarak sağ eliyle şömineye tutundu.</t5349> <t5350>Holmes kasasını açtı ve yıldız gibi parlak ışıklar yayan mavi yakutu çıkardı.</t5350> <t5351>Ryder, onun kendisine ait olduğunu iddia edip etmeme noktasında kararsız kalıp asık çaresizce bakakaldı.</t5351>

<t5352>"Oyun buraya kadardı, Ryder," dedi Holmes sessizce.</t5352> <t5353>"Sıkı tutunun bayım, yoksa şömineye düşeceksiniz.</t5353> <t5354>Watson, onu kolundan tutup sandalyeye oturt.</t5354> <t5355>Bu ağır suçu işleyen biri için pek yürekli sayılmazmış.</t5355> <t5356>Ona biraz konyak ver.</t5356> <t5357>Hah şöyle! Şimdi biraz insana benzedi işte.</t5357> <t5358>Amma korkakmış!</t5358><t5359>"</t5359>

<t5360>Adam bir an sendeledi, az kalsın düşüyordu, ama konyak sayesinde yanaklarına biraz renk geldi ve oturduğu yerden bize korkulu gözlerle bakmaya başladı.</t5360>

<t5361>"Neredeyse bütün bağlantıları biliyorum ve ihtiyacım olan bütün kanıtlar da elimde; bu nedenle bana anlatacak fazla bir şeyiniz olmasa gerek.</t5361> <t5362>Yine de vakayı tamamlamak için bazı küçük noktaları aydınlatmama yardımcı olabilirsiniz.</t5362> <t5363>Kontes Morcar'ın bu mavi taşını daha önceden de duymuş olmalısın Ryder?</t5363><t5364>"</t5364>

<t5365>"Catherine Cusack bana ondan bahsetmişti," dedi çatlak bir sesle.</t5365>

<t5366>"Anlıyorum; hanımefendinin hizmetçisi.</t5366> <t5367>Birdenbire zengin olmak seni kolayca baştan çıkardı.</t5367> <t5368>Bana öyle görünüyor ki Ryder, aslında senin içinde çok sefil bir haydut yatmakta.</t5368> <t5369>Şu tesisatçı Horner'ın, daha önceden sabıkalı olduğunu ve bütün şüpheli gözlerin onun üzerine çevrileceğini biliyordun.</t5369> <t5370>Sonra ne yaptın?</t5370> <t5371>Hanımefendinin odasında ufak bir çalışma yaptınız; sen ve suç ortağın Cusack.</t5371> <t5372>Sonra da Horner'ın eve çağırılmasını sağladınız.</t5372> <t5373>O gittikten sonra da mücevher kutusunu boşalttınız, alarm verdiniz ve bu talihsiz adamın tutuklanmasına neden oldunuz.</t5373> <t5374>Sonra da...</t5374><t5375>"</t5375>

<t5376>Ryder birden kendini yere atarak dostumun dizlerine sarıldı.</t5376>

<t5377>"Tanrı aşkına, acıyın bana!" diye bağırdı.</t5377> <t5378>"Babamı, annemi düşünün!</t5378> <t5379>Kalpleri nasıl dayanır buna!</t5379> <t5380>Daha önce hiç suç işlememiştim!</t5380> <t5381>Bundan sonra da işlemeyeceğim.</t5381> <t5382>Yemin ederim.</t5382> <t5383>İncil üzerine yemin ederim.</t5383> <t5384>N'olur dava açmayın!</t5384> <t5385>Tanrı aşkına, yapmayın bunu!</t5385><t5386>"</t5386>

<t5387>"Sandalyene otur!" dedi Holmes sertçe.</t5387> <t5388>"Şimdi ağlaşıp sızlanmanın zamanı değil; şu masum Horner'ı bu işe bulaştırırken düşünseydin.</t5388><t5389>"</t5389>

<t5390>"Kaçarım Bay Holmes.</t5390> <t5391>Ülkeyi terk ederim efendim.</t5391> <t5392>O zaman aleyhindeki bütün suçlamalar kalkar.</t5392><t5393>"</t5393>

<t5394>"Hım! Bunu sonra konuşuruz.</t5394> <t5395>Şimdi bize ikinci perdeyi olduğu gibi anlat.</t5395> <t5396>Taş nasıl kazın içine girip pazara düştü?</t5396> <t5397>Bize gerçeği söyle, zira tek kurtuluş yolun bu.</t5397><t5398>"</t5398>

<t5399>Ryder diliyle kurumuş dudaklarını ıslattı.</t5399> <t5400>"Size her şeyi olduğu gibi anlatacağım bayım," dedi.</t5400> <t5401>"Horner tutuklandıktan sonra benim için en iyisinin mücevherle birlikte ortadan kaybolmak olduğuna karar verdim, çünkü polis er ya da geç gelip beni ve odamı arayacaktı.</t5401> <t5402>Otelde taşı emniyet içinde saklayabileceğim bir yer yoktu.</t5402> <t5403>Ben de bir iş gezisi bahane ederek kız kardeşimin evine gittim.</t5403> <t5404>Oakshott adında bir adamla evli ve Brixton Yolu'nda kümes hayvanları besleyip pazara satarak geçimini sağlıyor.</t5404> <t5405>Öylesine korkmuştum ki, yolda gördüğüm her adamı polis ya da dedektif sanıyordum.</t5405> <t5406>Soğuk havaya rağmen Brixton Yolu'na vardığımda yüzümden ter akıyordu.</t5406> <t5407>Kız kardeşim niye böyle solgun olduğumu sorunca ben de oteldeki mücevher soygununa üzüldüğümü söyledim.</t5407> <t5408>Sonra arka bahçeye gittim, bir pipo yakarak ne yapmam gerektiğini düşündüm.</t5408>

<t5409>"Pentonville'de hapis yatmış Maudsley adında bir arkadaşım vardı eskiden.</t5409> <t5410>Bir gün onunla yolda karşılaştık ve hırsızların işlerini nasıl yaptıklarını ve çaldıkları şeyleri nasıl sakladıklarını konuştuk.</t5410> <t5411>Onunla ilgili birkaç şey bildiğimden beni ele vermeyeceğini biliyordum.</t5411> <t5412>Böylece dosdoğru yaşadığı yere, Kilburn'e gidip ona sırrımı açmaya karar yerdim.</t5412> <t5413>O da bana, mücevheri nasıl paraya çevirebileceğimi anlatacaktı.</t5413> <t5414>Fakat güvenli bir şekilde ona nasıl ulaşacaktım?</t5414> <t5415>Otelden ayrılabilmek için elimden geleni yapmıştım zaten.</t5415> <t5416>Yakalanıp aranmam an meselesiydi; o zaman ceketimin cebindeki taşı bulabilirlerdi.</t5416> <t5417>O esnada duvara yaslanmış, ortalıkta dolaşan kazları seyrediyordum.</t5417> <t5418>Derken birdenbire, en iyi dedektifleri bile alt edecek bir fikir geldi aklıma.</t5418>

<t5419>"Birkaç hafta önce kız kardeşim, Noel armağanı olarak kazlardan birini alabileceğimi söylemişti.</t5419> <t5420>Her zaman sözü gibi özü de iyidir.</t5420> <t5421>Şimdi kazı alıp taşı içine koyacak ve doğruca Kilburn'e gidecektim.</t5421> <t5422>Bahçede küçük bir kulübe vardı, onun arkasında kazlardan birini yakaladım.</t5422> <t5423>Çizgili kuyruklu, epey iri beyaz bir kazdı.</t5423> <t5424>Kazın gagasını açarak taşı içine soktum.</t5424> <t5425>Hayvan şöyle bir yutkundu ve taş, boğazından geçerek kursağına indi.</t5425> <t5426>Fakat sonra öyle bir çırpınıp bağırmaya başladı ki, çıkan sesler üzerine kız kardeşim gelip neler olduğunu sordu.</t5426> <t5427>Tam ona dönüp konuşacağım sırada, hayvan elimden kaçıp diğerlerinin arasına karıştı.</t5427>

<t5428>" ‘O kuşla ne yapıyordun Jem?' dedi.</t5428>

<t5429>" ‘Hani Noel için bir tane vereceğini söylemiştin ya,' dedim, ‘ben de aralarından en semiz olanını seçiyordum.</t5429><t5430>'</t5430>

<t5431>" ‘Fakat biz seninkini ayırdık bile,' dedi.</t5431> <t5432>‘Ona Jem'in kazı diyoruz.</t5432> <t5433>Bak şurada, kocaman, beyaz olan.</t5433> <t5434>Yirmi altı taneler; biri sana, biri bize, geriye kalan iki düzinesi de pazara.</t5434><t5435>'</t5435>

<t5436>" ‘Teşekkür ederim Maggie,' dedim, ‘ama senin için fark etmezse ben demin seçtiğimi almayı tercih ederim.</t5436><t5437>'</t5437>

<t5438>" ‘Ama senin için ayırdığımız kaz, birkaç kilo daha ağır' dedi, ‘özellikle senin için besledik onu.</t5438><t5439>'</t5439>

<t5440>" ‘Boş ver.</t5440> <t5441>Diğerini alayım ben,' dedim.</t5441>

<t5442>" ‘Nasıl istersen,' dedi, biraz ekşiyerek.</t5442> <t5443>‘Hangisini istiyorsun peki?</t5443><t5444>'</t5444>

<t5445>" ‘Şurada çizgili kuyruklu, beyaz olanı.</t5445> <t5446>Sürünün tam ortasındaki.</t5446><t5447>'</t5447>

<t5448>" ‘Tamam, o halde.</t5448> <t5449>Onu kes, senin olsun.</t5449><t5450>'</t5450>

<t5451>"Söylediğini yaptım Bay Holmes ve kuşu Kilburn'e kadar götürdüm.</t5451> <t5452>Arkadaşıma bütün yaptıklarımı anlattım.</t5452> <t5453>Ne de olsa yabancısı olmadığı şeylerdi bunlar.</t5453> <t5454>Gülmekten patladı.</t5454> <t5455>Sonra bir bıçakla kazın karnını yararak açtık.</t5455> <t5456>Taştan eser göremeyince kalbim duracak gibi oldu.</t5456> <t5457>Feci bir hata yapmış olduğumu anladım.</t5457> <t5458>Kuşu orada bırakıp kız kardeşimin evine fırladım ve arka bahçeye koştum.</t5458> <t5459>Fakat ortalıkta hiç kaz görünmüyordu.</t5459>

<t5460>" ‘Kazlar nereye gitti Maggie?' diye bağırdım.</t5460>

<t5461>" ‘Satıcıya gittiler Jem.</t5461><t5462>'</t5462>

<t5463>" ‘Hangi satıcıya?</t5463><t5464>'</t5464>

<t5465>" ‘Covent Garden'dan Breckinridge'e.</t5465><t5466>'</t5466>

<t5467>" ‘Peki, içlerinde benim seçtiğime benzer, çizgili kuyruklu bir tane daha var mıydı?' diye sordum.</t5467>

<t5468>" ‘Evet Jem.</t5468> <t5469>İki taneydiler zaten; onları ben bile birbirinden ayıramıyordum.</t5469><t5470>'</t5470>

<t5471>"Sonra tabii ayaklarımdaki olanca dermanla şu Breckinridge'e koştum, ama adam kazların hepsini satmıştı ve nereye gittiklerini söylemiyordu.</t5471> <t5472>Bana nasıl cevap verdiğini siz de duydunuz.</t5472> <t5473>Kız kardeşim, delirdiğimi düşünüyor.</t5473> <t5474>Bazen ben de haklı olduğunu düşünüyorum.</t5474> <t5475>Şimdi ise, uğruna karakterini sattığı bir servete elini bile sürememiş damgalı bir hırsız oldum.</t5475> <t5476>Tanrım yardım et!</t5476> <t5477>Tanrım yardım et!</t5477><t5478>"</t5478>

<t5479>Yüzünü ellerinin arasına alarak hıçkıra hıçkıra ağlamaya başladı.</t5479>

<t5480>Uzun bir sessizliği Sherlock Holmes'ün ağır ağır nefes alıp parmaklarını masaya vurması bozdu.</t5480> <t5481>Sonra dostum ayağa kalkarak kapıyı ardına kadar açtı.</t5481> <t5482>"Defol!" dedi.</t5482>

<t5483>"Ne? Ah, Tanrı sizi korusun!"</t5483>

<t5484>"Kes sesini.</t5484> <t5485>Defol!"</t5485>

<t5486>Başka söze gerek kalmamıştı.</t5486> <t5487>Adam merdivenlerden apar topar indi, dış kapıyı çarpıp çıktı.</t5487> <t5488>Sokaktaki ayak seslerini duyduk.</t5488>

<t5489>"Sonuç olarak Watson," dedi Holmes, piposunu alarak, "polisle uğraşmama gerek kalmadı.</t5489> <t5490>Horner'ın geleceği tehlikede olsaydı hadise başka türlü cereyan ederdi; ama bu sefil adamın bir daha ortaya çıkacağını sanmıyorum.</t5490> <t5491>O nedenle dava düşer.</t5491> <t5492>İşlenen bir suçu örtbas ediyor olabilirim, ama bu sayede belki de bir insan hayatını kurtarıyorum.</t5492> <t5493>Adam ödü patladı, bir daha suç işlemez.</t5493> <t5494>Onu şimdi kodese tıkarsan, ömrü boyunca bir hapishane kuşu olur.</t5494> <t5495>Kaderin cilvesi işte, önümüze benzersiz bir vaka çıkardı, ve tek ödülü de çözümünü bulmak oldu.</t5495><t5496>"</t5496>





<t5497>Benekli Kordon</t5497>




<t5498>Son sekiz yıldır dostum Sherlock Holmes ‘un kullandığı yöntemleri takip ettiğim yetmiş kadar vakaya göz atığımda, bu vakaların birçoğunun garip, bazılarının trajik ve hatta komik olduğunu, ama hiç birinin sıradan olmadığını görüyorum.</t5498> <t5499>Holmes, para için değil meslek aşkıyla çalışıyordu.</t5499> <t5500>Nitekim sıra dışı, hatta fantastik olmayan araştırmalara girmeyi reddettiği bile olurdu.</t5500> <t5501>Ne var ki bütün bu vakaların arasında, ünlü Surrey ailesiyle ilgili vaka gibisi yoktu.</t5501>

<t5502>Söz konusu vaka, Holmes'la tanışıklığımızın başında, Baker Sokağı'ndaki evde birlikte kaldığımız ilk günlerde gerçekleşti.</t5502> <t5503>Bu hikâyeyi daha önce de kaleme alabilirdim, ama birine bu konuda sessiz kalacağıma dair söz vermiştim.</t5503> <t5504>Fakat şimdi bana yemini ettiren hanımefendinin zamansız ölümü üzerine sözümü bozabilirim artık.</t5504> <t5505>Zaten dr Grimesby Roylott'un ölümüyle ilgili çirkin dedikodular o kadar yayıldı ki gerçekleri günışığına çıkartmanın zamanı geldi.</t5505>

<t5506>1883 senesinin Nisan ayının başlarındaydık.</t5506> <t5507>Bir sabah beni uyandıran Sherlock Holmes'u yatağımın başucunda giyinik bir halde dururken buldum.</t5507> <t5508>Geç kalkmayı pek seven biri olduğu için, şöminenin üzerindeki saatin henüz yediyi çeyrek geçtiğini gördüğümde, biraz şaşırarak hatta biraz da sinirlenerek Holmes'a baktım.</t5508> <t5509>Ne de olsa ben de alışkanlıklarıma sadık biriydim.</t5509>

<t5510>"Seni bu kadar erken kaldırmak zorunda kaldığım için özür dilerim Watson," dedi, "ama görünüşe bakılırsa, bu sabah erken uyandırılan sadece sen değilsin.</t5510> <t5511>Sabahın köründe Bayan Hudson'u uyandırmışlar; sonra da beni.</t5511> <t5512>Şimdi de sıra sende.</t5512><t5513>"</t5513>

<t5514>"Ne olmuş peki?</t5514> <t5515>Bir yerde yangın falan mı çıktı?</t5515><t5516>"</t5516>

<t5517>"Hayır; bir müşteri; genç bir hanımefendi, ruhen epey sarsılmışa benziyor.</t5517> <t5518>Benimle görüşmekte ısrar ediyor.</t5518> <t5519>Şu anda oturma odasında bekliyor.</t5519> <t5520>Sana haber vermeden edemedim.</t5520> <t5521>Sabahın bu saatinde genç hanımefendiler koca şehirde dolanıp uykulu insanları yataklarından kaldırıyorsa söyleyecek oldukça önemli şeyleri var demektir.</t5521> <t5522>Belki bu olay seni ilgilendirir diye düşündüm.</t5522><t5523>"</t5523>

<t5524>"Dostum, bunu asla kaçırmak istemem.</t5524><t5525>"</t5525>

<t5526>Holmes'ün iz üzerindeyken karşısına çıkan problemleri, sezgileri kadar hızlı olan mantık zincirleriyle çözüme kavuşturmasını hayranlıkla izlemekten aldığım keyfi hiçbir şeyden almazdım.</t5526> <t5527>Çabucak giyindim ve birkaç dakika içinde, dostumla birlikte oturma odasına indik.</t5527> <t5528>İçeri girdiğimizde, yüzü kalın bir peçeyle örtülü, siyahlara bürünmüş bir kadın pencerenin yanındaki yerinden kalktı.</t5528>

<t5529>"Günaydın hanımefendi," dedi Holmes neşeyle.</t5529> <t5530>"Adım Sherlock Holmes.</t5530> <t5531>Bu da dostum ve meslektaşım dr Watson.</t5531> <t5532>Bana olduğu kadar ona da her hususta güvenebilirsiniz.</t5532> <t5533>Bayan Hudson da şömineyi yakmış, ne güzel.</t5533> <t5534>Lütfen ateşin yanına sokulun; size bir sıcak kahve söyleyeyim; görüyorum ki titriyorsunuz.</t5534><t5535>"</t5535>

<t5536>Kadın sandalyesini ateşe doğru çekerek alçak bir sesle, "Titrememin sebebi soğuk değil," dedi.</t5536>

<t5537>"Öyleyse ne peki?</t5537><t5538>"</t5538>

<t5539>"Korku.</t5539> <t5540>Bay Holmes.</t5540> <t5541>Sadece korku.</t5541><t5542>"</t5542>

<t5543>Konuşurken peçesini kaldırdı; üzüntüden perişan ve dehşetten ürpermiş bir haldeydi.</t5543> <t5544>Bütün kanı çekilmiş, yüzü kireç gibi bembeyaz kalmıştı.</t5544> <t5545>Bakışları, kapana kısılmış vahşi bir hayvan gibi korku ve tedirginlik doluydu.</t5545> <t5546>Otuz yaşlarında göstermesine rağmen, saçları yer yer beyazlaşmış, yüzü ise yorgun ve yıpranmıştı.</t5546>

<t5547>Sherlock Holmes, her şeyi kavrayan zeki gözleriyle kadını çabucak süzdü, ona doğru eğildi, elini genç kadının eline değdirerek:</t5547>

<t5548>"Korkmayın," dedi rahatlatıcı bir ses tonuyla.</t5548> <t5549>"Size yardım edeceğiz.</t5549> <t5550>Gördüğüm kadarıyla, Londra'ya bu sabahki trenle gelmişsiniz.</t5550><t5551>"</t5551>

<t5552>"Beni tanıyor musunuz yoksa?"</t5552>

<t5553>"Hayır, ama sol eldiveninize bir tren dönüş bileti sıkıştırmışsınız.</t5553> <t5554>Yola erken çıkmış olmalısınız; üstelik istasyona varmadan, bozuk yollarda faytonla uzun bir yolculuk yapmışsınız.</t5554><t5555>"</t5555>

<t5556>Kadın şiddetle irkildi.</t5556> <t5557>Hayretle Holmes'a bakıyordu.</t5557>

<t5558>"Bunda garip bir şey yok, sevgili hanımefendi," dedi Holmes gülümseyerek.</t5558>

<t5559>Ceketinizin sol kolu en az yedi yerinden çamura bulanmış.</t5559> <t5560>Lekeler henüz taze.</t5560> <t5561>Bu şekilde çamur sıçratan bir araç bir faytondan başkası olamaz.</t5561> <t5562>Üstelik lekelerin yeri sürücünün neresinde oturduğunuzu da gösteriyor.</t5562><t5563>"</t5563>

<t5564>"Nasıl anladınız bilmiyorum ama tamamıyla doğru," dedi kadın.</t5564> <t5565>"Saat altıdan önce evden ayrıldım, yirmi geçe Leatherhead'e ulaştım ve Waterloo'ya giden ilk trene binip doğruca buraya geldim.</t5565> <t5566>Beyefendi, bu acıya daha fazla dayanamayacağım; böyle giderse çıldırabilirim.</t5566> <t5567>Gidebileceğim hiç kimsem yok...</t5567> <t5568>Hiç kimse...</t5568> <t5569>Beni seven biri hariç, ama o da, ne yazık ki, bana yardım edemez.</t5569> <t5570>Zor bir durumdayken yardım ettiğiniz Bayan Farintosh bana sizden söz etmişti, Bay Holmes.</t5570> <t5571>Adresinizi ondan aldım.</t5571> <t5572>Ah bayım, etrafımı saran karanlığı azıcık bile olsa aydınlatabilseniz...</t5572> <t5573>Bana yardım edin lütfen!</t5573> <t5574>Şu anda zahmetinizi karşılayacak kadar param yok, ama birkaç ay içinde evleneceğim ve kendi gelirime kavuşacağım.</t5574> <t5575>En azından o zaman sizi ödüllendirebilirim.</t5575><t5576>"</t5576>

<t5577>Holmes çalışma masasına giderek çekmecenin kilidini açtı ve küçük bir kitap çıkarttı.</t5577>

<t5578>"Farintosh." dedi.</t5578> <t5579>"Evet, hatırlıyorum; opalden bir taç ile ilgili bir vakaydı.</t5579> <t5580>Sanırım seninle tanışmadan önceydi Watson.</t5580> <t5581>Size şu kadarını söyleyebilirim hanımefendi, arkadaşınızın vakasına verdiğim önemi sizin vakanıza da verebilmek beni sevindirecek.</t5581> <t5582>Mesleğimi zevk için yaparım madam.</t5582> <t5583>Masraflara gelince, istediğiniz zaman ödeyebilirsiniz.</t5583> <t5584>Acelesi yok.</t5584> <t5585>Ama şimdi, bize derdinizi anlatın, lütfen.</t5585><t5586>"</t5586>

<t5587>Kadınının sıkılmış parmakları çözülüverdi.</t5587>

<t5588>"Öncelikle şunu bilmelisiniz ki, durumumun asıl korkunç yanı, endişelerime kesin bir neden gösteremeyişim.</t5588> <t5589>Beni tedirgin eden öylesine ufak tefek şeyler ki bunlar, dışarıdan bakanlara önemsiz görünür.</t5589> <t5590>Öyle ki, bu dünyada yardımı ve tavsiyesine başvurabildiğim o yegâne kişi bile, anlattığım her şeyi, isterik, genç bir kadının hayalleri olarak nitelendiriyor.</t5590> <t5591>Bana açıkça böyle söylemiyor tabii, ama sakinleştirici cevaplarından ve başka yerlere kayan gözlerinden bunu okuyabiliyorum.</t5591> <t5592>Hakkınızda çok şey duydum Bay Holmes; siz, insan yüreğinin gizli kalmış en derin sırlarını bile görebilen biriymişsiniz.</t5592> <t5593>Beni yavaş yavaş boğan bu korkuyu yenebilmenin yolu var mıdır dersiniz?</t5593><t5594>"</t5594>

<t5595>Sizi dinliyorum hanımefendi.</t5595><t5596>"</t5596>

<t5597>"Adım Helen Stoner.</t5597> <t5598>İngiltere'nin en eski Sakson hanedanından Roylott'ların son temsilcisi olan üvey babamla beraber Westsurrey'deki Stoke Moran kasabasında yaşıyorum.</t5598><t5599>"</t5599>

<t5600>Holmes başını onaylayıcı bir şekilde salladı</t5600>

<t5601>"Bu ismi duymuştum," dedi.</t5601>

<t5602>"Bu aile, bir zamanlar İngiltere'nin en zenginleri arasında yer alıyormuş, ama geçen yüzyılda tüm serveti har vurup harman savuran dört kardeş yüzünden felaketlere sürüklenmiş.</t5602> <t5603>Sonunda bir kumarbaz, ailenin yıkımına neden olan darbeyi vurmuş.</t5603> <t5604>Birkaç dönüm arazi ve ağır ipotek altındaki iki yüzyıllık bir evden başka bir şey kalmamış geriye.</t5604> <t5605>Roylott'ların son temsilcisi, yoksul bir asil olmanın verdiği utançla hayatını o evde tamamladı.</t5605> <t5606>Tek oğlu, yani benim üvey babam, bu yeni koşullara boyun eğmemiş, bir akrabadan borç istemiş.</t5606> <t5607>Bu parayla tıp eğitimini tamamlayıp Kalküta'ya gitmiş.</t5607> <t5608>İyi bir doktormuş ama haris bir adammış.</t5608> <t5609>Kısa zamanda muayenehanesi çok iyi işlemeye başlamış.</t5609> <t5610>Fakat bir gün, evinde meydana gelen bir hırsızlık nedeniyle öfkeye kapılıp yerli uşağını döverek öldürmüş; bu yüzden de darağacından kıl payı kurtulmuş.</t5610> <t5611>Uzun yıllar hapiste kaldıktan sonra hayata küskün ve zalim bir adam olarak Londra'ya dönmüş.</t5611>

<t5612>"dr Roylott daha Hindistan'dayken, Bengal Topçu Alayı Subayı Stoner'den dul kalan genç bir kadınla, yani annemle evlenmiş.</t5612> <t5613>Evlendiklerinde ikiz kardeşim Julia'yla ben daha iki yaşındaymışız.</t5613> <t5614>Annemizin oldukça yüklü miktarda parası varmış; 1000 sterlinden fazla ve bunun hepsini dr Roylott'un üzerine geçirmiş.</t5614> <t5615>Öte yandan bizler birer genç kız olup evlenince her yıl elimize bir miktar para geçmesini de şart koşmuş.</t5615>

<t5616>"İngiltere'ye dönüşümüzden kısa bir süre sonra annem öldü.</t5616> <t5617>Sekiz yıl önce Crewe yakınlarındaki bir tren kazasında kaybetti hayatını.</t5617> <t5618>Bunun üzerine Londra'da çalışmaktan vazgeçen dr Roylott, bizi Stoke Moran'daki eski baba evine getirdi.</t5618> <t5619>Annemizin bırakmış olduğu para her isteğimize yetiyor, mutluluğumuza gölge düşürecek hiçbir sorun yaşanmıyordu.</t5619> <t5620>Ama işte tam o sıralarda, üvey babamızın huyu feci şekilde değişiverdi.</t5620> <t5621>Stoke Moran'da aralarında yine bir Roylott görmekten büyük kıvanç duyan komşularımızla dostluk ilişkilerini arttıracağı yerde tamamen evine kapandı.</t5621> <t5622>Ender olarak evden çıktığı zamanlarda ise yoluna çıkan herkesle kavga ediyordu.</t5622> <t5623>Deliliğe varan aşırı sinirli karakteri aileden geliyordu.</t5623> <t5624>Bana öyle geliyor ki tropik ülkelerde geçirdiği uzun yıllar bu huyunu daha da şiddetlendirmişti.</t5624> <t5625>Utanç verici kavgaları hiç eksik olmuyordu.</t5625> <t5626>Bunlardan ikisi mahkemede sonuçlandı.</t5626> <t5627>En sonunda kasabanın başına bela oldu.</t5627> <t5628>Sinirine hâkim olamayan inanılmaz güçlü bir adam olduğu için insanlar karşısına çıkmaktan korkuyordu.</t5628><t5629>"</t5629>

<t5630>"Daha geçen hafta kasaba nalbandıyla tartıştı ve adamı bir korkuluğun üstünden nehre attı.</t5630> <t5631>İş mahkemeye düşmesin diye neyim var neyim yoksa hepsini toplayıp nalbanda verdim.</t5631><t5632>"</t5632>

<t5633>"İşte böyle bir hayat sürüyor üvey babam.</t5633> <t5634>Göçmen çingenelerden başka kimseyle arkadaşlık kurmuyor.</t5634> <t5635>Çadırlarında saatlerce kaldığı yetmiyormuş gibi, onlarla haftalarca süren yolculuklara çıkıp köy-kasaba dolaşıyor, bu serserilerin birkaç dönümlük arazisinde kalmalarına izin veriyor.</t5635> <t5636>Diğer bir merakı da Hindistan'dan getirttiği hayvanlar.</t5636> <t5637>Şu sıralarda, bir arkadaşının gönderdiği evcilleştirilmiş bir leoparı, bir de şebek maymunu var.</t5637> <t5638>Onların topraklarında özgürce dolaşmalarına izin veriyor ve çevredeki insanlar da bu hayvanlardan, en az sahibinden korktukları kadar korkuyor.</t5638><t5639>"</t5639>

<t5640>"Size anlattıklarımdan, zavallı kız kardeşimle ikimizin pek mutlu bir hayatımız olmadığını anlıyorsunuzdur.</t5640> <t5641>Bizimle kalmayı kabul edecek hizmetçi bulamadığımız için, uzunca bir süre evdeki tüm işleri biz yaptık.</t5641> <t5642>Julia öldüğünde daha otuz yaşında olmasına rağmen, saçları tıpkı benimkiler gibi beyazlamaya başlamıştı bile.</t5642><t5643>"</t5643>

<t5644>"Demek kız kardeşiniz öldü?</t5644><t5645>"</t5645>

<t5646>"Evet, iki yıl önce.</t5646> <t5647>Zaten buraya da sizinle onun ölümüyle ilgili konuşmaya geldim.</t5647> <t5648>Size hayatımı anlattım; kendi yaşımızda ve bizim sınıfımıza ait kişileri tanıma olanağından uzak kalışımıza şaşırmışsınızdır.</t5648> <t5649>Sadece Harrow yakınlarında oturan halamıza, annemin bekâr kız kardeşi Bayan Honoria Westphail'e arada bir kısa ziyaretlerde bulunma fırsatımız oluyordu.</t5649> <t5650>Julia iki yıl önce Noel'de oraya gitti ve orada tanıştığı bir binbaşıyla nişanlandı.</t5650> <t5651>Üvey babam, kardeşim döndüğünde nişanı öğrendi ve bu evliliğe itiraz etmedi; ama düğün için kararlaştırılmış tarihten birkaç hafta önce, beni tek dostumdan mahrum bırakan o korkunç olay meydana geldi.</t5651><t5652>"</t5652>

<t5653>O ana kadar bütün anlatılanları koltuğunda, gözleri kapalı ve başı yastığa gömülü bir şekilde oturmuş dinleyen Sherlock Holmes, şimdi gözkapaklarını kaldırmış, kadına bakıyordu.</t5653>

<t5654>"Lütfen anlatmaya devam edin ve hiçbir ayrıntıyı atlamayın," dedi.</t5654>

<t5655>"Bu hiç de zor olmayacak çünkü o korkunç olayın hiçbir anı hafızamdan asla silinmeyecek.</t5655> <t5656>Daha önce de söylediğim gibi evimiz çok eski ve ancak bir tarafı oturulabilecek durumda.</t5656> <t5657>O tarafın yatak odaları da binanın zemin katındadır; oturma odaları ise orta katında.</t5657> <t5658>Yatak odalarından ilki dr Roylott'un, ikincisi kardeşimin, üçüncüsü de benim.</t5658> <t5659>Odaların aralarında geçit yok ama, üçü de aynı koridora açılıyor.</t5659> <t5660>Anlatabildim mi?</t5660><t5661>"</t5661>

<t5662>"Kesinlikle"</t5662>

<t5663>"Bu üç odanın pencereleri bahçeye bakıyor.</t5663> <t5664>dr Roylott, o korkunç gece, erkenden odasına çekilmişti ama uyumadığını biliyorduk, çünkü Hindistan'dan getirttiği, içimi sert purosundan çıkan dumanların kokusu kız kardeşimi rahatsız etmişti.</t5664> <t5665>Bu nedenle odasından çıkıp yanıma geldi.</t5665> <t5666>Yaklaşan düğünü hakkında uzunca konuştuk.</t5666> <t5667>Saat on birde, kalkıp odasına dönecekken, bir an kapıda durdu ve dönüp bana baktı.</t5667>

<t5668>" ‘Helen' dedi.</t5668> <t5669>‘Söyler misin, gecenin bir vaktinde birinin ıslık çaldığını hiç duydun mu?</t5669><t5670>'</t5670>

<t5671>" ‘Islık mı?</t5671> <t5672>Yo!'</t5672>

<t5673>" ‘Herhalde sen de uykunda ıslık çalıyor olamazsın, değil mi?</t5673><t5674>'</t5674>

<t5675>" ‘Bu mümkün değil; neden sordun?</t5675><t5676>'</t5676>

<t5677>" ‘Çünkü son birkaç gecedir, sabaha karşı saat üç sularında hep hafif bir ıslık sesi duyuyorum.</t5677> <t5678>Uykum hafif olduğu için her seferinde bu sesle uyanıveriyorum.</t5678> <t5679>Nereden geldiğini kestiremiyorum; belki yan odadan belki de bahçeden.</t5679> <t5680>Demek sen bir şey duymadın?</t5680><t5681>' " ‘Hayır, ben duymadım.</t5681> <t5682>Belki de arazideki serseri çingenelerdir.</t5682><t5683>'</t5683>

<t5684>" ‘Herhalde öyledir.</t5684> <t5685>Ama bahçeden geliyorsa senin duymaman garip doğrusu.</t5685><t5686>'</t5686>

<t5687>" ‘Doğru ama benim uykum daha derindir, bilirsin.</t5687><t5688>'</t5688>

<t5689>" ‘Neyse, zaten önemli değil.</t5689><t5690>'</t5690>

<t5691>"Sonra gülümsedi, kapımı kapattı ve birkaç saniye sonra kendi odasının kapısını kilitlediğini duydum.</t5691><t5692>"</t5692>

<t5693>"İlginç," dedi Holmes.</t5693> <t5694>"Gece, kapılarınızı her zaman kilitler miydiniz?</t5694><t5695>"</t5695>

<t5696>"Her zaman.</t5696><t5697>"</t5697>

<t5698>"Peki, neden?</t5698><t5699>"</t5699>

<t5700>"Leopardan ve şebek maymundan bahsetmiştim size ya, onların kapımızı dürtüp içeri girebileceklerinden korkuyorduk.</t5700> <t5701>O yüzden kapılarımızı kilitlemeden kendimizi güvende hissetmiyorduk.</t5701><t5702>"</t5702>

<t5703>"Çok yerinde bir karar.</t5703> <t5704>Lütfen hikâyenizi anlatmaya devam edin.</t5704><t5705>"</t5705>

<t5706>"O gece beni uyku tutmadı.</t5706> <t5707>Bir felaketin olabileceği önsezisi, huzurumu kaçırmıştı.</t5707> <t5708>Hatırlarsanız kız kardeşim ve ben ikiziz ve böylesine yakın olan iki ruhun bağlarının ne kadar güçlü olduğunu eminim bilirsiniz.</t5708> <t5709>Korkunç bir geceydi; dışarıda rüzgâr uğulduyor, yağmur camları sarsıyordu.</t5709> <t5710>Birdenbire bütün bu gürültünün ortasında korkunç bir çığlık duydum.</t5710> <t5711>Kız kardeşimin sesiydi bu.</t5711> <t5712>Yatağımdan fırladım, omzuma bir şal alıp aceleyle koridora çıktım.</t5712> <t5713>Odamın kapısını açtığımda hafif bir ıslık sesi duyar gibi oldum.</t5713> <t5714>Tıpkı kardeşimin tarif ettiği gibi bir ıslık.</t5714> <t5715>Ardından da madeni bir eşyanın yere düşüşünün çıkardığı bir gürültü işittim.</t5715> <t5716>Kız kardeşimin odasına koştum.</t5716> <t5717>Koridordan aşağıya koşarken kardeşimin kapısının kilidi açıldı ve yavaşça aralandı.</t5717> <t5718>Korkudan donakalmış bir halde, içeriden ne çıkacağını bilemeden, kapıya bakıyordum.</t5718> <t5719>Koridordan ışık vuran kapı ağzında kardeşimin belirdiğini gördüm.</t5719> <t5720>Yüzü korkudan bembeyaz kesilmiş, ellerini yardım istercesine ileri uzatmıştı ve tüm vücudu bir sarhoş gibi bir o yana bir bu yana sallanıp duruyordu.</t5720> <t5721>Koşup onu kollarıma aldım, ama tam o anda dizlerinin bağı çözüldü ve yere düştü.</t5721> <t5722>Vücudu amansız bir sancının etkisindeymiş gibi kıvranıyor ve kasılıyordu.</t5722>

<t5723>"Önce beni tanıyamadı sandım, ama üzerine eğildiğimde, hayatım boyunca unutamayacağım kesik bir sesle ‘Aman Tanrım! Helen! Kordon! Benekli kordondu!' diye inledi.</t5723> <t5724>Söylemek istediği başka şeyler daha vardı; doktorun odasını işaret ediyordu, derken yeni bir nöbet geldi, artık sesi bir hırıltıya dönüşmüştü.</t5724> <t5725>Üvey babamı çağırarak koridordan aşağıya koştum.</t5725> <t5726>Zaten o da bornozunu giymiş halde bana doğru koşuyordu.</t5726> <t5727>Kız kardeşimin yanına vardığımızda, şuurunu kaybetmişti.</t5727> <t5728>Üvey babam ona konyak içirmeye çalıştı, bana hemen doktor çağırmamı söylediyse de bütün çabalar boşunaydı.</t5728> <t5729>Ve kardeşim kendine gelemeden gözlerimizin önünde yavaş yavaş öldü.</t5729> <t5730>Sevgili kız kardeşimin korkunç sonu işte böyle geldi.</t5730><t5731>"</t5731>

<t5732>"Bir dakika!" diye atıldı Holmes.</t5732> <t5733>"Şu ıslık ile düşen bir cismin gürültüsünü duyduğunuzdan emin misiniz?</t5733> <t5734>Duyduğunuza dair yemin edebilir misiniz?</t5734><t5735>"</t5735>

<t5736>"Bunu bana mahkemedeki yargıç da sorgulamada sordu.</t5736> <t5737>Duyduğuma eminim ama yine de fırtınanın gürültüsü ve eski evimizin çatırdama seslerinin arasında başka bir sesle karıştırmış olabilirim.</t5737><t5738>"</t5738>

<t5739>"Kız kardeşiniz giyinik miydi?</t5739><t5740>"</t5740>

<t5741>"Hayır, üstünde yalnızca geceliği vardı.</t5741> <t5742>Sağ elinde yanmış bir kibrit çöpü, sol elinde ise, bir kibrit kutusu tutuyordu.</t5742><t5743>"</t5743>

<t5744>"Demek ki tehlikeyi sezdiğinde ışık yakıp etrafına bakınmış.</t5744> <t5745>Bu önemli bir ayrıntı.</t5745> <t5746>Peki, yargıç ne sonuca vardı.</t5746><t5747>"</t5747>

<t5748>"Bu olayı tüm derinliğiyle inceledi.</t5748> <t5749>dr Roylott'un hareketleri kasabada zaten uzun zamandır tedirginlik yaratıyordu.</t5749> <t5750>Fakat mahkeme ölüm sebebine dair tatmin edici bir ipucu bulamadı.</t5750> <t5751>Ben ifademde, kapının içeriden kilitlenmiş olduğunu ve pencerelerin, demir parmaklıklarının ve eski panjurların her gece örtüldüğünü belirttim.</t5751> <t5752>Odanın duvarlarını incelediler, çekiçle her yerine vurdular, her tarafı sağlamdı ve yapılan araştırmalarda tabanın da sağlam olduğu ortaya çıktı.</t5752> <t5753>Bacamız geniştir ama girişi dört büyük çubukla kapatılmıştı.</t5753> <t5754>Bütün bunları göz önüne aldığımızda, kardeşimin bu felaketle karşılaştığında odasında yalnız olduğu ortada.</t5754> <t5755>Ayrıca üzerinde herhangi bir dövülme izine rastlanılmadı.</t5755><t5756>"</t5756>

<t5757>"Zehirlenme olmasın?</t5757><t5758>"</t5758>

<t5759>"Doktorlar bir takım tahliller yaptılar ama bir şey bulamadılar.</t5759><t5760>"</t5760>

<t5761>"Peki, sizce talihsiz kardeşiniz neden öldü?</t5761><t5762>"</t5762>

<t5763>"Bence kardeşim korkudan öldü.</t5763> <t5764>Ama onu bu denli şoke edecek şeyin ne olduğunu kesinlikle bilemiyorum.</t5764><t5765>"</t5765>

<t5766>"O sırada civarda çingeneler var mıydı?</t5766><t5767>"</t5767>

<t5768>"Evet, her zaman birkaç tane vardır zaten.</t5768><t5769>"</t5769>

<t5770>"Peki, kardeşinizin son sözü olan benekli kordon ile ilgili ne düşünüyorsunuz?</t5770><t5771>"</t5771>

<t5772>"Bazen düşünüyorum da, bunları söylediği zaman bilinci yerinde değildi galiba.</t5772> <t5773>Bazen de topraklarımızda yaşayan çingeneleri kastetmiş olabilir diyorum.</t5773> <t5774>Bilemiyorum ama belki de çingenelerin birçoğunun kafalarına sardığı benekli yemeniyi kastederek böyle söyledi, kim bilir.</t5774><t5775>"</t5775>

<t5776>Holmes'ün bu açıklamayla tatmin olmadığı belliydi.</t5776> <t5777>"Henüz bir karara varabilmek için çok erken.</t5777> <t5778>Lütfen hikâyenizi anlatmaya devam edin.</t5778><t5779>"</t5779>

<t5780>"O olayın üzerinden geçen iki yıl boyunca her zamankinden daha yalnızdım.</t5780> <t5781>Son zamanlara kadar tabii.</t5781> <t5782>Bir ay kadar önce, yıllardır tanıdığım ve sevdiğim bir arkadaşım bana evlilik teklifinde bulundu.</t5782> <t5783>Adı Armitage, Percy Armitage ve kendisi Cranewater'lı Bay Armitage'ın ikinci oğludur.</t5783> <t5784>Üvey babam, evliliğimize karşı çıkmayınca düğünü ilkbahara doğru yapmayı kararlaştırdık.</t5784>

<t5785>"İki gün önce, evimizin batı kanadında bir tamirata başlandığı için yatak odamın duvarını delmek zorunda kaldılar.</t5785> <t5786>Bu nedenle kız kardeşimin hayatını kaybettiği odaya taşındım ve onun yatağında yatıyorum.</t5786> <t5787>Dün gece, uyanık bir halde kardeşimin korkunç kaderini düşünerek uzanıyordum ki, birden kısık sesli bir ıslık duydum.</t5787> <t5788>Ne derece korktuğumu düşünebiliyor musunuz?</t5788> <t5789>Yataktan fırladığım gibi lambayı yaktım ama görünürde hiçbir şey yoktu.</t5789> <t5790>O kadar sarsılmıştım ki tekrar yatağa giremedim.</t5790> <t5791>Giyindim ve sabahın ilk ışıklarıyla birlikte evden dışarı fırladım.</t5791> <t5792>Bir arabaya atladım ve Leatherhard tren istasyonuna vardım.</t5792> <t5793>İlk trene yetişebildim; yardımınızı istemek için buraya geldim.</t5793><t5794>"</t5794>

<t5795>"Çok akıllıca hareket etmişsiniz," dedi dostum.</t5795> <t5796>"Ama bana gerçekten her şeyi anlattınız mı acaba?</t5796><t5797>"</t5797>

<t5798>"Evet, her şeyi.</t5798><t5799>"</t5799>

<t5800>"İnanmıyorum buna, Bayan Roylott.</t5800> <t5801>Üvey babanızı korumaya çalışıyorsunuz.</t5801><t5802>"</t5802>

<t5803>"Neden, ne demek istiyorsunuz?</t5803><t5804>"</t5804>

<t5805>Holmes cevap vermeden önce, misafirimizin elini örten siyah ipek mendili kaldırdı.</t5805> <t5806>Bembeyaz bileğinde bir elin parmak izleri vardı.</t5806>

<t5807>"Size kötü davranmış," dedi Holmes.</t5807>

<t5808>Misafirimiz kıpkırmızı oldu ve bileğini tekrar örttü.</t5808>

<t5809>"Doktor sert bir adamdır," dedi.</t5809> <t5810>" Bazen gücünün farkında olmuyor.</t5810><t5811>"</t5811>

<t5812>Uzun bir sessizlik hâkim oldu odaya.</t5812> <t5813>Holmes, çenesini ellerine dayamış, çıtırdayan şömineye bakıyordu.</t5813>

<t5814>"Oldukça karmâşık bir işe benziyor," dedi sonunda.</t5814> <t5815>"Nasıl hareket edeceğimize karar vermeden önce bilmek istediğim daha bir sürü şey olacak.</t5815> <t5816>Ama kaybedecek zamanımız yok.</t5816> <t5817>Hemen bugün Stoke Moran'a gitsek, üvey babanızın haberi olmadan evinizin batıya düşen bölümünü görebilir miyiz acaba?</t5817><t5818>"</t5818>

<t5819>"Ne tesadüf, bugün olur çünkü dr Roylott önemli birkaç işini halletmek için şehre indi.</t5819> <t5820>Büyük ihtimalle eve geç döner.</t5820> <t5821>Sizi rahatsız edecek hiçbir şey olmaz.</t5821> <t5822>Evde şu anda bir hizmetçimiz var, ama kadın çok yaşlı ve kafası pek çalışmaz.</t5822> <t5823>Onu rahatlıkla yolumuzdan uzak tutabilirim.</t5823><t5824>"</t5824>

<t5825>"Harika.</t5825> <t5826>Watson, sen de geliyorsun, değil mi?</t5826><t5827>"</t5827>

<t5828>"Kesinlikle.</t5828><t5829>"</t5829>

<t5830>"Öyleyse birlikte gidelim.</t5830> <t5831>Peki, siz ne yapmayı düşünüyorsunuz bu arada?</t5831><t5832>"</t5832>

<t5833>"Hazır şehre inmişken yapmam gereken bir iki işim var onları halleder daha sonra sizi karşılayabilmek için saat on iki trenine binerim.</t5833><t5834>"</t5834>

<t5835>"Öğleden sonra oraya varırız.</t5835> <t5836>Benim de halledilecek bir iki ufak işim var.</t5836> <t5837>Kahvaltıya kalmaz mıydınız?</t5837><t5838>"</t5838>

<t5839>"Hayır, gitmem gerekiyor.</t5839> <t5840>Bunları size anlattığım için kendimi şimdiden rahatlamış hissediyorum.</t5840> <t5841>Öğleden sonra gelmenizi dört gözle bekleyeceğim.</t5841><t5842>"</t5842>

<t5843>Yüzünü siyah peçesiyle kapattıktan sonra odadan sessizce çıktı.</t5843>

<t5844>"Konuyla ilgili ne düşünüyorsun Watson?" diye sordu Holmes koltuğuna yaslanarak.</t5844>

<t5845>"Bence son derece karanlık ve karışık bir iş gibi görünüyor.</t5845><t5846>"</t5846>

<t5847>"Oldukça karanlık ve karışık.</t5847><t5848>"</t5848>

<t5849>"Fakat şu var, eğer hanımefendi yerin ve duvarların sağlam; kapının, pencerenin ve bacanın kapalı olduğu konusunda haklıysa, o zaman hiç şüphe yok ki zavallı kız kardeşi bu garip sonuyla karşı karşıya geldiğinde odasında yalnızdı.</t5849><t5850>"</t5850>

<t5851>"Peki, o zaman şu tuhaf ıslık neyin nesi; ya ölen kadının son sözlerine ne demeli?</t5851><t5852>"</t5852>

<t5853>"Bilemiyorum.</t5853><t5854>"</t5854>

<t5855>"Öncelikle gece duyulan ıslıkları, evin civarlarında dolaşan bir grup çingeneyi, üvey kızının evliliğini engellemek isteyen yaşlı doktoru ve ölen kardeşin son sözlerini dikkate almalıyız.</t5855> <t5856>Ayrıca, Bayan Helen Stoner'in duyduğu madeni ses de var; bu ses, kepenkleri yerinde tutan demirin yerine oturmasıyla da çıkmış olabilir.</t5856> <t5857>Neyse ben bu karmâşık meseleyi çözebileceğimize inanıyorum.</t5857><t5858>"</t5858>

<t5859>"Peki, bu durumda sence çingenelerin bu işte parmağı ne?</t5859><t5860>"</t5860>

<t5861>"En ufak bir fikrim yok.</t5861><t5862>"</t5862>

<t5863>"Onlarla ilgili söylenenlere bazı itirazlarım var.</t5863><t5864>"</t5864>

<t5865>"Benim de.</t5865> <t5866>Zaten bugün Stoke Moran'a gitmemizin nedeni de bu.</t5866> <t5867>Etrafı bir kolaçan edelim...</t5867> <t5868>Ama Tanrı aşkına, bu da nesi?</t5868><t5869>"</t5869>

<t5870>Birden kapı ardına kadar şiddetle açıldı ve eşikte iri yarı, boyu kapı kadar bir adam belirdi.</t5870> <t5871>Giyimi ne şık, ne de zevksizdi.</t5871> <t5872>Silindir şapkası, uzun frakı, çizmeleri ve elinde salladığı kısa kamçısıyla aykırı bir görüntüsü vardı.</t5872> <t5873>Boyu o kadar uzundu ki, şapkası kapının tepesine değiyordu.</t5873> <t5874>Gövdesi ise, kapıyı enlemesine kaplayacak kadar genişti.</t5874> <t5875>Birbirine yakın gözleri kan çanağına dönmüştü.</t5875> <t5876>Ona vahşi, tehlikeli ve yaşlı bir kuş havası veren sivri, ince kemikli, dümdüz bir burnu vardı.</t5876> <t5877>Güneşte yanmış, kırış kırış kocaman suratı önce bana, sonra da dostuma çevrildi.</t5877>

<t5878>"İçinizden hanginiz Holmes?" diye sordu kaba bir sesle.</t5878>

<t5879>"Benim, bayım," dedi dostum sessizce.</t5879>

<t5880>"Ben dr Grimesby Roylott.</t5880>

<t5881>"Memnun oldum," dedi Holmes soğukça.</t5881> <t5882>"Buyurun, oturmaz mısınız?</t5882><t5883>"</t5883>

<t5884>"Boş ver.</t5884> <t5885>Üvey kızım buradaydı, biliyorum.</t5885> <t5886>Onu takip ettim.</t5886> <t5887>Size ne söylediğini bilmek istiyorum?</t5887><t5888>"</t5888>

<t5889>"Yılın bu zamanı için havalar biraz serin, öyle değil mi!" dedi Holmes.</t5889>

<t5890>"Size neler anlattı?" diye bağırdı yaşlı adam öfkeyle.</t5890>

<t5891>"Ama duyduğuma göre bademler çiçek açmış," diye devam etti dostum, adamı umursamayarak.</t5891>

<t5892>"Hah! Benimle dalga geçiyorsunuz öyle mi?" dedi ziyaretçimiz, kamçısını sallayıp bir adım ileri atarak.</t5892> <t5893>"Seni tanıyorum sahtekâr.</t5893> <t5894>Adını daha önce de duymuştum.</t5894> <t5895>Her şeye burnunu sokan Sherlock Holmes sensin!</t5895><t5896>"</t5896>

<t5897>Dostum gülümsedi.</t5897>

<t5898>"Meraklı Holmes," diye devam etti adam.</t5898>

<t5899>Dostumun gülümsemesi arttı.</t5899>

<t5900>"Scotland Yard'ın kuklası Holmes.</t5900><t5901>"</t5901>

<t5902>Holmes neşeyle kıkırdamaya başladı.</t5902> <t5903>"Çok hoş sohbet birisiniz doğrusu, " dedi.</t5903>

<t5904>"Giderken arkanızdan kapıyı kapatmayı unutmayın, cereyan yapıyor.</t5904><t5905>"</t5905>

<t5906>"Söyleyeceklerimi söylemeden şuradan şuraya gitmem.</t5906> <t5907>İşime burnunu sokmaya kalkma! Bayan Stoner'ın buraya geldiğini biliyorum.</t5907> <t5908>Onu takip etmiştim.</t5908> <t5909>Bana numara çevirmek tehlikelidir, bilmiş olasın!</t5909><t5910>"</t5910>

<t5911>Hızla odaya dalıp şömineye yaklaştı.</t5911> <t5912>Dökme demirden yapılmış maşayı alıp kocaman esmer elleriyle büküverdi.</t5912>

<t5913>"Benden uzak dursanız iyi olur!</t5913> <t5914>Bir dahaki sefere seni elime geçirirsem…" diye homurdanarak maşayı şöminenin içine fırlattı, sonra da kapıyı şiddetle çarparak odadan çıkıp gitti.</t5914>

<t5915>"Oldukça sevimli bir adama benziyor," dedi Holmes gülerek.</t5915> <t5916>"Onun kadar kaba değilim ama gitmeseydi, benim gücümün de ondan aşağı kalır yanının olmadığını gösterebilirdim.</t5916><t5917>"</t5917>

<t5918>Bunları söyledikten sonra demir maşayı aldı ve onu tek bir hareketle eski haline getirdi.</t5918>

<t5919>"Beni polisle bir tutması ne büyük küstahlık!</t5919> <t5920>Bam telime bastı.</t5920> <t5921>Neyse, bu olay araştırmamıza hız katabilir ama umarım Bayan Stoner tedbirsizliğinin cezasını çekmez.</t5921> <t5922>Şimdi Watson, kahvaltımızı edelim sonra da Tabipler Birliği'ne bir uğrayayım; işimize yarayacak bazı bilgiler bulabilirim orada.</t5922><t5923>"</t5923>

<t5924>Sherlock Holmes, elinde yazılar ve şekillerle dolu mavi bir kâğıtla döndüğünde saat neredeyse birdi.</t5924>

<t5925>"Bayan Roylott'un vasiyetnamesini inceledim," dedi.</t5925> <t5926>"Değerini bulmak için vasiyetnamede yer alan malların bugünkü fiyatlarını hesapladım.</t5926> <t5927>Kadın öldüğünde 1100 sterlin civarında olan vasiyetin toplam değeri, arsa fiyatlarındaki düşmeden dolayı artık yalnızca 750 sterlin ediyor.</t5927> <t5928>Evlendikleri takdirde her bir kıza yılda 250 sterlin düşüyor.</t5928> <t5929>Buradan şu sonucu çıkartıyoruz: her ikisinin de evlenmesi halinde üvey babalarına pek az bir para kalacak hatta birinin bile evlenmesi doktorun mali durumunu sarsmaya yeterli olacaktı.</t5929> <t5930>Sabah yaptığım çalışmalar boşuna değilmiş.</t5930> <t5931>Demek ki adam bu evliliği engellemek için elinden geleni yapacak.</t5931> <t5932>Şimdi Watson, boşa zaman harcayamayız; üstelik adam, işleriyle ilgilendiğimizi öğrendikten sonra.</t5932> <t5933>Demem o ki hazırsan bir araba çağırtıp Waterloo'ya doğru yola çıkalım.</t5933> <t5934>En iyisi sen tabancanı yanına al.</t5934> <t5935>Demir maşaları lastik gibi bükebilen adamlar ancak bir tabancanın dilinden anlar.</t5935> <t5936>Sanırım bir tabanca, bir de diş fırçasından başka bir şeye ihtiyacımız olmayacak.</t5936><t5937>"</t5937>

<t5938>Şansımız varmış, Waterloo'ya vardığımızda Leatherhead'e giden treni son anda yakaladık.</t5938> <t5939>Leatherhead'e varınca bir fayton kiraladık ve Stoke Moran'a doğru yola çıktık.</t5939> <t5940>Mükemmel bir manzaranın içinden dört beş mil yol aldık.</t5940> <t5941>Güneşli, yer yer bulutlu, harika bir gündü.</t5941> <t5942>Ağaçların ve yol kenarındaki çalıların yeşil tomurcukları henüz patlamıştı ve hava, nemli toprağın mis gibi kokusuyla dolup taşıyordu.</t5942> <t5943>Yaklaşan baharın güzelliği ile takip ettiğimiz uğursuz iş arasında garip bir çelişki vardı; en azından bana göre.</t5943> <t5944>Dostum, kollarını kavuşturmuş, şapkasını alnına çekmiş bir halde önde oturuyordu.</t5944> <t5945>Çenesi göğsüne düşmüştü; derin düşüncelere dalmış olduğu belliydi.</t5945> <t5946>Ama birden bire yerinden sıçradı, omzuma dokundu ve pencereden önümüzdeki çayırları işaret ederek, "Şuraya bak!" dedi.</t5946>

<t5947>Holmes "Stoke Moran mı burası?" diye sordu arabacıya.</t5947>

<t5948>"Evet, bayım, dr Grimesby Roylott'un evinin ta kendisidir.</t5948><t5949>"</t5949>

<t5950>Arabacı, parkları süsleyen ağaçların ardında, kırmızı kiremitli damı görünen koskoca bir binayı gösterdi.</t5950>

<t5951>"Tamiratları sürüyor," dedi Holmes.</t5951> <t5952>"Demek ki doğru gelmişiz.</t5952><t5953>"</t5953>

<t5954>Şoför daha uzakta solda bulunan bir grup çatıyı işaret ederek, "Şurası da köy," dedi.</t5954> <t5955>"Ama o malikâneye gitmek istiyorsanız, en kısa yol kırların arasından geçenidir.</t5955> <t5956>Tarlaların üzerindeki patikaları geçerek de oraya ulaşabilirsiniz.</t5956> <t5957>Şurası işte, bayanın olduğu yer.</t5957><t5958>"</t5958>

<t5959>"Hanımefendi de Bayan Stoner olmalı," dedi Holmes gözlerini kısarak.</t5959>

<t5960>"Evet, sanırım önerinize uysak daha iyi olacak.</t5960><t5961>"</t5961>

<t5962>Sürücüye parasını ödedik ve arabadan indik.</t5962> <t5963>Araba tekrar ana caddeye çıktı ve Leatherhead'e dönüş yoluna koyuldu.</t5963>

<t5964>"Adam bizi mimar ya da müteahhit sanmıştır.</t5964> <t5965>Çenesini tutar herhalde," dedi Holmes, biz çitleri tırmanırken.</t5965>

<t5966>"İyi günler Bayan Stoner.</t5966> <t5967>Gördüğünüz gibi sözümüzde durduk.</t5967><t5968>"</t5968>

<t5969>Sabah gelen müşterimiz neşeyle bize doğru koştu.</t5969> <t5970>Ellerimizi sevecenlikle sıkarak, "Gelişinizi sabırsızlıkla bekledim," dedi.</t5970> <t5971>"Her şey yolunda gidiyor; Doktor Roylott şehre inmiş ve akşamdan önce gelmesi beklenmiyor.</t5971><t5972>"</t5972>

<t5973>"Biz doktorla tanışma şerefine eriştik," dedi Holmes ve olanları kısaca anlattı.</t5973>

<t5974>Bayan Stoner dinledikçe beti benzi atıyordu.</t5974> <t5975>"Aman Tanrım!" diye bağırdı sonunda.</t5975> <t5976>"Beni takip etmiş!</t5976><t5977>"</t5977>

<t5978>"Öyle görünüyor.</t5978><t5979>"</t5979>

<t5980>"O kadar sinsi ki kendimi onun yanında hiçbir zaman güvende hissetmiyorum.</t5980> <t5981>Döndüğünde kim bilir ne diyecek!</t5981><t5982>"</t5982>

<t5983>"Kendisini koruması gerekecek çünkü peşinde kendisinden daha kurnaz birilerini bulabilir.</t5983> <t5984>Kendinizi bu gece odanıza kilitlemelisiniz.</t5984> <t5985>Yine de dövmeye kalkacak olursa, sizi Harrow'daki halanızın yanına götürürüz.</t5985> <t5986>Şimdi zamanımızı iyi kullanmalıyız.</t5986> <t5987>Öncelikle bizi görmek istediğimiz odalara götürme nezaketinde bulunursanız sevinirim.</t5987><t5988>"</t5988>

<t5989>Bina gri taşlardan yapılmıştı.</t5989> <t5990>Bir yengecin iki yana uzatılmış kıskaçlarına benzeyen kıvrık iki kanat ve yüksek, merkezi bir binadan oluşuyordu.</t5990> <t5991>Kanatlardan birinde camlar kırılmış, tahtalarla örtülmüştü ve çatının da bir tarafı çökmüştü; tam bir harabeyi andırıyordu.</t5991> <t5992>Merkez bina biraz daha iyi durumdaydı.</t5992> <t5993>Sağ kanat ise pencerelerindeki perdeler ve bacalarından tüten mavi dumanıyla ailenin oturduğu yerin burası olduğunu belli ediyordu.</t5993> <t5994>En ucundaki duvara bir yapı iskelesi kurulmuş ve taş duvar kırdırılmıştı.</t5994> <t5995>Ama etrafta inşaat amelelerinden eser yoktu.</t5995> <t5996>Holmes, biçilmemiş çimler üzerinde ağır ağır bir aşağıya bir yukarı yürüyüp pencerelerin dış taraflarını dikkatlice inceledi.</t5996>

<t5997>"Anladığım kadarıyla bu pencere sizin yatak odanızın penceresi; ortadaki kardeşinizin ve ana binanın yanındaki de dr Roylott'un odası, doğru mu?</t5997><t5998>"</t5998>

<t5999>"Evet.</t5999> <t6000>Ama ben artık ortadakinde yatıyorum.</t6000><t6001>"</t6001>

<t6002>"Tamirat yüzünden, değil mi?</t6002> <t6003>Sırası gelmişken söyleyeyim, yıkılan duvarda acil tamirat gerektirecek bir şey göremiyorum doğrusu.</t6003><t6004>"</t6004>

<t6005>"Yoktu zaten.</t6005> <t6006>Bana kalırsa bu sadece beni odamdan çıkartmak için bir bahane.</t6006><t6007>"</t6007>

<t6008>"Bence de.</t6008> <t6009>Bu dar kanadın öbür yanında, üç yatak odasının açıldığı koridor var herhalde.</t6009> <t6010>Koridordan dışarıya açılan pencere falan var mı?</t6010><t6011>"</t6011>

<t6012>"Evet, ama çok küçük bir pencere.</t6012> <t6013>İçinden geçebilmek için çok zorlanmak gerek.</t6013><t6014>"</t6014>

<t6015>"İkiniz de geceleri kapılarınızı kilitlediğinize göre odalarınıza o taraftan ulaşılamazdı.</t6015> <t6016>Peki, şimdi odanıza gidip pencerenizi içerden kapatır mısınız lütfen?</t6016><t6017>"</t6017>

<t6018>Bayan Stoner söyleneni yaptı.</t6018> <t6019>Panjurlarını indirdi.</t6019> <t6020>Holmes, pencerenin kilidini dikkatlice inceledikten sonra panjurları açmak için her yolu denediyse de başarılı olamadı.</t6020> <t6021>Panjurları bir arada tutan çubuğu yerinden kaldırmak için araya bıçak sokacak bir boşluk yoktu.</t6021> <t6022>Büyüteciyle menteşeleri inceledi.</t6022> <t6023>Saf demirden yapılmış olup gayet sağlam bir şekilde ahşap çerçeveye oturtulmuşlardı, açılmaları imkânsızdı.</t6023>

<t6024>"Hmm…" diye söylendi Holmes yanağını kaşıyarak.</t6024> <t6025>"Teorim bazı noktalarda yetersiz kalıyor.</t6025> <t6026>Panjurlar kapalı haldeyken pencerelerden içeri kimse girmiş olamaz.</t6026> <t6027>Neyse, gidip içeride olayı aydınlatacak ipuçları var mı, bir bakalım, Watson.</t6027><t6028>"</t6028>

<t6029>Küçük bir yan kapıdan geçip, yatak odalarının kapılarının açıldığı beyaz badanalı bir koridora girdik.</t6029> <t6030>Holmes üçüncü odayı incelemeye gerek duymadığı için hemen Bayan Stoner'in kullandığı, kız kardeşinin öldüğü ortadaki odaya geçtik.</t6030>

<t6031>Eski usul köy evlerindeki odalara benzeyen şöminesi ve alçak tavanıyla küçük, hoş bir odaydı.</t6031> <t6032>Bir köşede çekmeceli, kahverengi bir komodin, başka bir köşede beyaz örtülü dar bir yatak ve pencerenin sol tarafında da bir tuvalet masası duruyordu.</t6032> <t6033>Ortada iki adet hasır iskemle, yerde bir halı.</t6033> <t6034>Odadaki eşyaların hepsi buydu.</t6034> <t6035>Süpürgelikler ve duvarın panelleri kahverengi meşedendi.</t6035> <t6036>Ama o kadar eskimiş ve solmuşlar ki büyük ihtimalle evin ilk yapımından kalmışlardı.</t6036> <t6037>Holmes iskemlelerden birini çekip oturdu.</t6037> <t6038>Ses çıkarmadan bakışlarını odanın duvarlarında gezdirdi; odanın tüm detaylarını dikkatle inceledi.</t6038>

<t6039>Yatağın başucunda sarkmakta olan kalın bir kordonu göstererek, "Şuradaki zil nereye bağlı?" diye sordu.</t6039>

<t6040>"Hizmetçinin odasına.</t6040><t6041>"</t6041>

<t6042>"Diğer eşyalardan daha yeni görünüyor.</t6042><t6043>"</t6043>

<t6044>"Evet, oraya topu topu birkaç yıl önce bağlandı.</t6044><t6045>"</t6045>

<t6046>"Kız kardeşinizin isteği üzerine herhalde?</t6046><t6047>"</t6047>

<t6048>"Hayır, onu kullandığını hiç görmedim.</t6048> <t6049>Bir şey gerektiğinde hep kendimiz gider alırdık.</t6049><t6050>"</t6050>

<t6051>"Çok ilginç, bu kadar güzel bir zili oraya koymanın hiçbir faydası yokmuş gibi görünüyor.</t6051> <t6052>Şimdi yer döşemesini incelemem için bana birkaç dakika verin lütfen.</t6052><t6053>"</t6053>

<t6054>Büyüteciyle döşemeyi incelemeye başladı.</t6054> <t6055>İleri geri sürünerek tahtaların arsındaki en ufak çatlakları bile gözden geçirdi.</t6055> <t6056>Peşinden duvar kâğıtlarına da aynı dikkatle baktıktan sonra yatağın yanına gitti.</t6056> <t6057>Hiç ses çıkarmadan ona bir an baktı.</t6057> <t6058>Kordonun asılı olduğu duvara göz gezdirdi.</t6058> <t6059>Kordonu eline alıp sertçe aşağı çekti.</t6059> <t6060>"Ama bu sadece süsmüş," dedi.</t6060> <t6061>"Ucu bir tele bile bağlanmamış.</t6061> <t6062>Bakın bu çok ilginç işte!</t6062> <t6063>Gördüğünüz gibi ufak vantilatörün üzerindeki bir çengele takılmış.</t6063><t6064>"</t6064>

<t6065>"Ne garip; bunu daha önce hiç fark etmemiştim.</t6065><t6066>"</t6066>

<t6067>"Çok garip!" diye mırıldandı Holmes ipi çekiştirerek.</t6067> <t6068>"Bu odayla ilgili bir iki acayip şey daha var.</t6068> <t6069>Örneğin, hangi akıllı mimar vantilatörü dış duvara takacağına iki oda arasına yerleştirir ki!</t6069><t6070>"</t6070>

<t6071>"O da oldukça yeni," dedi Bayan Stoner.</t6071>

<t6072>"Kordon takıldığı zaman mı monte edildi?" diye sordu Holmes.</t6072>

<t6073>"Evet, o aralar ufak tefek bir sürü değişiklik yapılmıştı.</t6073><t6074>"</t6074>

<t6075>"Hepsi de son derece ilginç değişiklikler galiba; sözüm ona zil sistemi ve temiz havasız bir vantilatör.</t6075> <t6076>Bayan Stoner, izninizle araştırmamıza yandaki odada devam etmek istiyorum.</t6076><t6077>"</t6077>

<t6078>Doktor Grimesby Roylott'un odası üvey kızının odasından daha büyüktü ama aynı sadelikle döşenmişti.</t6078> <t6079>Göze çarpan eşyalar şunlardı: bir kamp yatağı, çoğu teknik konulu kitaplarla dolu küçük tahta bir raf, sallanan bir sandalye, duvara dayalı ahşap başka bir sandalye, yuvarlak bir masa ve kocaman çelik bir kasa.</t6079> <t6080>Holmes yavaşça dolaşıp hepsini büyük bir ilgiyle inceledi.</t6080>

<t6081>"Bunun içinde ne var?" diye sordu kasaya vurarak.</t6081>

<t6082>"Üvey babamın iş evrakları.</t6082><t6083>"</t6083>

<t6084>"Demek ki siz kasanın içini gördünüz.</t6084><t6085>"</t6085>

<t6086>"Sadece bir kez gördüm, birkaç yıl önce.</t6086> <t6087>O zaman içinin evraklarla dolu olduğunu hatırlıyorum.</t6087><t6088>"</t6088>

<t6089>"İçinde bir kedi yoktur herhalde.</t6089><t6090>"</t6090>

<t6091>"Hayır, bunu da nereden çıkardınız?</t6091><t6092>"</t6092>

<t6093>"Peki, şuna bir bakın!" dedi Holmes ve kasanın üzerinde duran küçük bir süt kâsesini havaya kaldırarak gösterdi.</t6093>

<t6094>"Hayır, kedimiz yok bizim.</t6094> <t6095>Ama leopar...</t6095><t6096>"</t6096>

<t6097>"Ah, evet tabii!</t6097> <t6098>Ne de olsa leopar da büyük bir kedi sayılır, ama böyle koskoca bir hayvan bir kâse sütle yetinir mi?</t6098> <t6099>Neyse, özellikle halletmek istediğim son bir mesele daha var.</t6099><t6100>"</t6100>

<t6101>Tahta sandalyenin önünde eğildi ve oturulacak yerini büyük bir özenle inceledi.</t6101>

<t6102>"Teşekkür ederim.</t6102> <t6103>Bu iş de tamam sayılır," dedi ve büyütecini cebine koyarak ayağa kalktı.</t6103> <t6104>"Bak sen!</t6104> <t6105>Burada ilginç bir şey daha var.</t6105><t6106>"</t6106>

<t6107>Dikkatini çeken eşya, yatağın bir köşesine asılmış, köpekleri eğitmeye yarayan küçük bir kamçıydı.</t6107> <t6108>Kamçının ucu, kabzasına öyle bir bağlanmış ki bir ilmek oluşmuştu.</t6108>

<t6109>"Buna ne dersin Watson?</t6109><t6110>"</t6110>

<t6111>"Oldukça sıradan bir kamçı, ama ucu niye bağlı?</t6111><t6112>"</t6112>

<t6113>"Normalde böyle olmaması lazım, değil mi?</t6113> <t6114>Ah, ah kötü bir dünyada yaşıyoruz.</t6114> <t6115>Ve zeki bir insanın aklı suça çalıştığında, kötünün de kötüsü oluyor.</t6115> <t6116>Görmek istediklerimi gördüm.</t6116> <t6117>Bayan Stoner; avluya çıkalım mı?</t6117><t6118>"</t6118>

<t6119>O güne kadar dostumu hiç bu denli ciddi ve kararlı görmemiştim.</t6119> <t6120>Avluda bir yukarı bir aşağıya yürüyüp durduk.</t6120> <t6121>Ne ben ne de Bayan Stoner, Holmes'u rahatsız etmeye cesaret edemiyorduk.</t6121> <t6122>Sonunda derin düşüncelerinden sıyrılıp bize baktı;</t6122>

<t6123>"Bayan Stoner, tavsiyelerime harfi harfine uymanız gerekiyor.</t6123><t6124>"</t6124>

<t6125>"Bunu yapacağıma emin olabilirsiniz.</t6125><t6126>"</t6126>

<t6127>"Bu konu gün gibi âşıkâr.</t6127> <t6128>Hayatınız, işbirliğimize bağlı.</t6128><t6129>"</t6129>

<t6130>"Sizi temin ederim ki ne söylerseniz yapacağım.</t6130><t6131>"</t6131>

<t6132>"İlk iş olarak, arkadaşım ve ben geceyi odanızda geçirmek zorundayız.</t6132><t6133>"</t6133>

<t6134>Bayan Stoner'la ben Holmes'a büyük bir şaşkınlıkla baktık.</t6134>

<t6135>"Evet, bunu yapmak zorundayız.</t6135> <t6136>Bakın açıklayayım.</t6136> <t6137>Yanılmıyorsam şu istikamette bir köy oteli olmalı?</t6137><t6138>"</t6138>

<t6139>"Evet, Taç Oteli.</t6139><t6140>"</t6140>

<t6141>"Güzel.</t6141> <t6142>Oradan sizin yatak odanızın penceresi görülür mü?</t6142><t6143>"</t6143>

<t6144>"Evet.</t6144><t6145>"</t6145>

<t6146>"Akşam üvey babanız döndüğünde odanızda olun.</t6146> <t6147>Bir bahane buluverin.</t6147> <t6148>Ne bileyim ben, başım ağrıyor falan deyin.</t6148> <t6149>Baktınız ki kendi odasına çekiliyor, o zaman pencerenizin panjurunu açıp çengeli kaldırın ve lambayı yakarak bize işaret verin.</t6149> <t6150>Ondan sonra sessizce eski yatak odanıza gidin ve geceyi orada geçirin.</t6150> <t6151>Tamirata rağmen bu geceliğine buna katlanabilirsiniz sanırım?</t6151><t6152>"</t6152>

<t6153>"Ah evet, elbette!</t6153><t6154>"</t6154>

<t6155>"O halde gerisini bize bırakın.</t6155><t6156>"</t6156>

<t6157>"Peki siz ne yapacaksınız?</t6157><t6158>"</t6158>

<t6159>"Biz geceyi sizin odanızda, daha doğrusu kız kardeşinizin yatak odasında geçireceğiz.</t6159> <t6160>Şu sizin işittiğiniz gürültüler neymiş, görelim.</t6160><t6161>"</t6161>

<t6162>Bayan Stoner elini dostumun koluna koyarak, "Bana öyle geliyor ki Bay Holmes, siz sesin kaynağı konusunda kararınızı zaten vermişsiniz," dedi.</t6162>

<t6163>"Belki.</t6163><t6164>"</t6164>

<t6165>"Öyleyse söyleyin bana Allah aşkına, kız kardeşim nasıl öldü?</t6165><t6166>"</t6166>

<t6167>"Bu hususta konuşmadan önce elimde kesin kanıtların olmasını tercih ederim.</t6167><t6168>"</t6168>

<t6169>"Hiç değilse bana düşüncemin doğru olup olmadığını söyleyin.</t6169> <t6170>Ani bir korku muydu bütün bunlara sebep olan?</t6170><t6171>"</t6171>

<t6172>"Hayır, sanmıyorum.</t6172> <t6173>Bana kalırsa biraz daha elle tutulabilir bir sebebi vardı.</t6173> <t6174>Neyse, Bayan Stoner, artık yanınızdan ayrılmalıyız, dr Roylott döndüğünde bizi burada görecek olursa bütün planlarımız suya düşer.</t6174> <t6175>Hoşça kalın ve cesur olun.</t6175> <t6176>Söylediklerimi yaparsanız sizi tehdit eden her neyse onu çok yakında gün ışığına çıkarabiliriz.</t6176> <t6177>Onun için rahat uyuyabilirsiniz.</t6177><t6178>"</t6178>

<t6179>Taç Oteli'nde bir oda tuttuk.</t6179> <t6180>Oda üst katta olduğu için pencereden baktığımızda malikânenin giriş kapısı ve salonu görebiliyorduk.</t6180> <t6181>Alacakaranlık çökerken dr Grimesby Roylott'un geri döndüğünü gördük.</t6181> <t6182>Arabayı süren küçük siluetin yanında tehditkâr kocaman bir gölge gibi duruyordu.</t6182> <t6183>Çocuk kocaman demir kapıları açmakta biraz zorlanınca doktorun hakaretler yağdıran sesini duyduk ve ona doğru salladığı yumruktaki öfkeyi gördük.</t6183> <t6184>Araba yoluna devam etti ve birkaç dakika sonra, oturma odalarından birindeki ışığın yanmasıyla birlikte dışarıdaki ağaçlar aydınlandı.</t6184>

<t6185>Holmes, ağır ağır çöken karanlıkta pencere yanında otururken bana, "Biliyor musun Watson," dedi, "seni bu gece oraya götürmekle doğru mu ediyorum diye düşünüyorum.</t6185> <t6186>Bu iş çok tehlikeli.</t6186><t6187>"</t6187>

<t6188>"Ama bir yardımım olabilecek mi?</t6188><t6189>"</t6189>

<t6190>"Olmaz olur mu?</t6190> <t6191>Senin varlığın yeter.</t6191><t6192>"</t6192>

<t6193>"O halde kesinlikle geleceğim.</t6193><t6194>"</t6194>

<t6195>"Bu gerçekten çok nazik bir davranış olur.</t6195><t6196>"</t6196>

<t6197>"Tehlikeden bahsettiğine göre o odalarda benim gördüğümden fazlasını görmüşsün.</t6197><t6198>"</t6198>

<t6199>"Hayır.</t6199> <t6200>Şöyle söyleyeyim: Belki de benim, ayrıntılardan sonuç çıkarma yeteneğim senden biraz daha fazla.</t6200> <t6201>Yoksa benim görebildiklerimi sen de görüyorsun.</t6201><t6202>"</t6202>

<t6203>"Anormal bir şey gördüğümü söyleyemem, şu zil kordonunun dışında.</t6203> <t6204>Onun da nasıl bir anlamı olduğunu çözmek, ne yazık ki benim harcım değil.</t6204><t6205>"</t6205>

<t6206>"Vantilatöre dikkat etmedin mi?</t6206><t6207>"</t6207>

<t6208>"Ettim ama onda da bir gariplik yok ki!</t6208> <t6209>Bana kalırsa iki odanın arasında küçük bir deliğin olması o kadar garip bir şey değil.</t6209> <t6210>Ayrıca o kadar küçük bir deliğin içinden bir fare bile geçemez.</t6210><t6211>"</t6211>

<t6212>"Daha Stoke Moran'a gelmeden, burada bir vantilatör bulacağımızı biliyordum.</t6212><t6213>"</t6213>

<t6214>"Ciddi misin Holmes!"</t6214>

<t6215>"Evet, ciddiyim.</t6215> <t6216>Hatırlıyor musun, Bayan Stoner bize olanları anlatırken, kız kardeşinin dr Roylott'un odasında içtiği purosunun kokusundan rahatsız olduğunu söylemişti.</t6216> <t6217>Bu elbette odaların arasında bir bağlantı olduğunu gösteriyordu.</t6217> <t6218>Bağlantı küçük olmalıydı, yoksa polisin raporunda yer alırdı.</t6218> <t6219>Ben de olsa olsa bir vantilatördür diye düşünmüştüm.</t6219><t6220>"</t6220>

<t6221>"Tamam da, ne olmuş yani orada bir vantilatör varsa?"</t6221>

<t6222>"En azından tarihleri ile ilgili bir rastlantı yok mu sence?</t6222> <t6223>Bir vantilatör takılıyor, derken bir kordon çekiliyor, arkasından da genç bir hanımefendi yatağında birdenbire ölüveriyor.</t6223> <t6224>Sana da garip gelmiyor mu bu?</t6224><t6225>"</t6225>

<t6226>"Ben hâlâ aralarında bir bağlantı göremiyorum.</t6226><t6227>"</t6227>

<t6228>"Peki, yatakla ilgili ilginç bir şey fark etmedin mi?</t6228><t6229>"</t6229>

<t6230>"Hayır.</t6230><t6231>"</t6231>

<t6232>"Ayak ucundan döşemeye vidalanmıştı.</t6232> <t6233>Sen hiç o şekilde vidalanmış bir yatak gördün mü?</t6233><t6234>"</t6234>

<t6235>"Gördüm dersem yalan olur.</t6235><t6236>"</t6236>

<t6237>"Genç kadın istese de yatağını başka bir yere çekemezdi.</t6237> <t6238>Vantilatörle uzun ipin yataktan daima belirli bir mesafede olmaları gerekiyordu.</t6238><t6239>"</t6239>

<t6240>"Holmes!" diye haykırdım.</t6240> <t6241>"Ne demek istediğini yavaş yavaş anlamaya başlıyorum galiba.</t6241> <t6242>İkinci bir cinayeti önlemek için tam zamanında yetişmişiz.</t6242><t6243>"</t6243>

<t6244>"Çok zekice ve şeytanca planlanmış bir cinayet.</t6244> <t6245>Bir doktor, yolundan saptığında suçluların en beteri olur çıkar.</t6245> <t6246>Böyleleri soğukkanlı ve bilgili oldukları için yapamayacakları şey yoktur.</t6246> <t6247>Palmer ve Pritchard'ı hatırlarsan, meslektaşlarının en önde gelenleriydi.</t6247> <t6248>Bu adam daha da kurnaz; ama Watson, bizim de öyle boş olmadığımızı ona göstereceğiz galiba.</t6248> <t6249>Bu akşam dehşetten ürpermeye hazırlanalım.</t6249> <t6250>Neyse, Tanrı aşkına pipolarımızı tüttürelim ve birkaç saat boyunca daha neşeli şeyler düşünelim.</t6250><t6251>"</t6251>

<t6252>Saat dokuz sularında ağaçların arasından sızan ışıklar söndü ve Manor malikânesi karanlığa gömüldü.</t6252> <t6253>İki saat boyunca çıt çıkmadı ama tam saat on birde, önümüzdeki karanlıkta birdenbire küçük bir ışık yanıp söndü.</t6253>

<t6254>"İşaret veriyor," dedi Holmes ayağa fırlayarak.</t6254> <t6255>"Orta pencereden geliyor.</t6255><t6256>"</t6256>

<t6257>Dışarı çıktığımızda Holmes, otelin sahibi ile biraz konuştu.</t6257> <t6258>Bir tanıdığımıza ziyarete gideceğimizi ve geceyi orada geçirme ihtimalimizin olduğunu söyledi.</t6258> <t6259>Birkaç saniye sonra soğuk bir rüzgârın eşliğinde kapkaranlık yola girmiştik bile.</t6259> <t6260>Önümüzdeki karanlıkta, bizi bekleyen tehlikeli görevimize giden yolu göstermek için tek bir sarı ışık parıldıyordu.</t6260> <t6261>Malikânenin bahçesine girmekte hiç zorlanmadık, çünkü eski duvarlarda tamir edilmemiş gedikler vardı.</t6261> <t6262>Ağaçların arasından ilerleyip avluya ulaştık.</t6262> <t6263>Tam pencereden içeriye girmeye hazırlanıyorduk ki arkamızdaki çalıların arasından bir gölge fırladı.</t6263> <t6264>Çarpık çurpuk vücutlu, topal, korkunç bir yaratıktı bu; kendini çimenlerin üzerine attı ve hızla avluyu geçip karanlıkta kayboldu.</t6264>

<t6265>"Aman Tanrım!" diye fısıldadım.</t6265> <t6266>"Onu gördün mü?</t6266><t6267>"</t6267>

<t6268>Holmes da o an için en az benim kadar şaşkındı.</t6268> <t6269>Korkudan eliyle, bileğimi sımsıkı kavradı.</t6269> <t6270>Derken sessizce gülmeye başladı ve kulağıma fısıldadı;</t6270>

<t6271>"Ev halkı çok hoş doğrusu.</t6271> <t6272>Nihayet şebek maymunuyla karşılaştık.</t6272><t6273>"</t6273>

<t6274>Doktorun evinde barındırdığı garip hayvanları unutmuştum.</t6274> <t6275>Bir de leopar vardı sahi; şansımıza birden üstümüze sıçrarsa?</t6275> <t6276>Holmes'la beraber ayakkabılarımızı çıkartıp yatak odasına girdiğimizde rahat bir nefes aldığımı itiraf etmeliyim.</t6276> <t6277>Dostum ne olur ne olmaz diye hiç ses çıkarmadan pencereyle panjurları kapattı, lambayı masanın üzerine koydu ve odayı şöyle bir süzdü.</t6277> <t6278>Gündüze göre değişen hiçbir şey yoktu.</t6278>

<t6279>Holmes bana sokuldu ve elini ağzına siper yaparak kulağıma fısıldadı.</t6279> <t6280>O kadar kısık sesle konuşuyordu ki dediğini zar zor duyabiliyordum.</t6280>

<t6281>"En ufak bir gürültü planımızı mahvedebilir,"</t6281>

<t6282>Başımı sallayarak onayladım.</t6282>

<t6283>"Işığı söndürmek zorundayız.</t6283> <t6284>Vantilatörün içinden görülebilir.</t6284><t6285>"</t6285>

<t6286>Anladım manasında başımı tekrar salladım.</t6286>

<t6287>"Sakın uyuyakalma! Bu, hayatına mal olur sonra.</t6287> <t6288>Tabancan hazır dursun, belki ihtiyacımız olabilir ona.</t6288> <t6289>Ben şimdi yatağın kenarında uzanacağım, sen de bir iskemle al.</t6289><t6290>"</t6290>

<t6291>Tabancamı çıkartıp masaya koydum.</t6291> <t6292>Holmes, yanında getirdiği ince uzun demirden çubuğu yatağın üzerine koydu; yanına da bir mumla bir kutu kibrit.</t6292> <t6293>Ardından lambayı söndürdü.</t6293> <t6294>Böylece tamamen karanlığa gömüldük.</t6294> <t6295>O korkunç gece nöbetini asla unutamam.</t6295> <t6296>Ortalıkta ses seda yoktu.</t6296> <t6297>Buna rağmen dostumun az ileride, gözleri açık bir halde oturduğunu ve benim kadar heyecanlı olduğunu biliyordum.</t6297> <t6298>Panjurlar en ufak bir ışığı bile geçirmiyordu ve zifiri karanlıkta bekleyişimizi sürdürüyorduk.</t6298> <t6299>Arada bir, dışarıdan bir kuş ötüşü duyuluyordu.</t6299> <t6300>Bir defasında da tam penceremizin altından bir kedi sesine benzer uzun bir miyavlama sesi duyduk.</t6300> <t6301>Şebek maymun gerçekten dilediği gibi dolaşabiliyordu.</t6301> <t6302>Çok uzaktan, her çeyrekte bir çalan çanın sesini duyabiliyorduk.</t6302> <t6303>Ne kadar uzun sürüyordu o çeyrekler!</t6303> <t6304>Saat on iki oldu; gece yarısı...</t6304> <t6305>Derken saat biri vurdu.</t6305> <t6306>Sonra ikiyi ve üçü; biz olacakları hâlâ sessizce bekliyorduk.</t6306>

<t6307>Birden, vantilatörün olduğu yerden bir ışık sızdı, sonra hemen sönüverdi.</t6307> <t6308>Onu, yanan yağın ve ısınmış metalin yoğun kokusu takip etti.</t6308> <t6309>Yandaki odada birisi bir fener yakmıştı.</t6309> <t6310>Her şey tekrar sessizliğe gömülmeden, yan odada birinin kımıldadığını duydum.</t6310> <t6311>Koku giderek yoğunlaşıyordu.</t6311> <t6312>Aradan yarım saat geçti; can kulağıyla etrafı dinliyordum.</t6312> <t6313>Derken aniden hafif bir hışırtı duyuldu.</t6313> <t6314>Sanki suyu kaynayan bir çaydanlıktan çıkan buharın sesiydi bu; zayıf ve sakinleştirici.</t6314> <t6315>Aynı anda Holmes yataktan fırlayıp bir kibrit çaktı ve elindeki demir çubukla sarkmakta olan kordona tüm gücüyle vurmaya başladı.</t6315>

<t6316>"Gördün mü Watson?" diye bağırdı, "gördün mü?</t6316><t6317>"</t6317>

<t6318>Ama ben hiçbir şey göremiyordum.</t6318> <t6319>Holmes, kibritini çaktığı anda, kısık sesli bir ıslık sesi duymuştum ama yorgun gözlerimi kamaştıran ani ışık yüzünden dostumun dehşet içinde havaya kaldırdığı şeyin ne olduğunu görememiştim.</t6319> <t6320>Dostumun bembeyaz kesilmiş yüzü, çarpılmış gibiydi.</t6320>

<t6321>Bir an için elindeki demiri sakin bir şekilde öylece havada tuttu ve bakışlarını vantilatöre çevirdi; o anda hayatımda hiç duymadığım kadar korkunç bir çığlık duydum.</t6321> <t6322>Gecenin sessizliğinde birden patlak veren bir feryat; acı, korku ve öfkeyle dolu, tüyler ürpertici bir feryat.</t6322> <t6323>Felce uğramış gibiydim.</t6323> <t6324>Daha sonradan, bu çığlığın köydeki hatta daha uzaktaki insanları bile uykularından uyandırmış olduğunu öğrendik.</t6324> <t6325>Bakışlarımı Holmes'a çevirdim.</t6325> <t6326>Derken o çığlık karanlıkta kayboldu.</t6326> <t6327>Gecenin sessizliği ortama hâkim oldu.</t6327>

<t6328>"Bu da neydi böyle acaba?" diye fısıldadım.</t6328>

<t6329>"Her şeyin artık bittiğini işaret ediyor," dedi Holmes.</t6329> <t6330>"Ve belki de böylesi daha iyidir.</t6330> <t6331>Silahını al, Doktor Roylott'un odasına gidiyoruz.</t6331><t6332>"</t6332>

<t6333>Karamsar bir yüzle lambayı yaktı ve koridordan aşağıya yürümeye başladı.</t6333> <t6334>Doktorun odasının kapısına iki defa vurduysa da cevap gelmedi.</t6334> <t6335>Kapı tokmağını aşağı indirerek kapıyı açıp içeri girdi.</t6335> <t6336>Ben de elimde atışa hazır tabancamla onu takip ettim.</t6336>

<t6337>İçerideki manzara ürkütücüydü.</t6337> <t6338>Masada bir denizci feneri yanıyordu.</t6338> <t6339>Işığı, kapısı açılmış çelik kasanın üstünde yansıyordu.</t6339> <t6340>Masanın yanındaki sandalyede, üzerinde uzun gri pijamasıyla dr Grimesby Roylott oturuyordu.</t6340> <t6341>Ayaklarında, kırmızı topuksuz terlikleri vardı.</t6341> <t6342>Kucağında ise köpekleri eğitmeye yarayan kamçı vardı.</t6342>

<t6343>Çenesi yukarı dönmüştü.</t6343> <t6344>Korkudan yuvarlarından fırlamış gözleri donuk bir şekilde tavanın bir köşesine bakıyordu.</t6344> <t6345>Alnının üzerinde kahverengimsi benekli, garip sarı bir kordon dolanmıştı.</t6345> <t6346>Biz odaya girdikten sonra bile hiç kımıldamadı.</t6346>

<t6347>"Kordon! Benekli kordon!" diye fısıldadı Holmes.</t6347>

<t6348>Bir adım öne attım.</t6348> <t6349>Aynı anda Roylott'un başını süsleyen o tuhaf kordon kımıldayıverdi ve doktorun saçlarının arasından, küçük elmas şeklindeki başı ve şişkin boynu ile iğrenç bir yılan çıktı.</t6349>

<t6350>"Bu bir bataklık engereği," diye bağırdı Holmes.</t6350> <t6351>"Hindistan'ın en zehirli yılanı.</t6351> <t6352>Bir kez soktu mu, adamı kesinlikle öldürür.</t6352> <t6353>Kötülük yapan gerçekten de kötülük buluyormuş.</t6353> <t6354>İnsan, kendi kazdığı kuyuya kendi düşer.</t6354> <t6355>Seninle şu yaratığı yuvasına geri sokalım, sonra da Bayan Stoner'ı güvenilir bir yere götürür ve olanları polise anlatırız.</t6355> <t6356>"</t6356>

<t6357>Ani bir hareketle, ölü adamın kucağındaki kamçıyı çekip aldı, halkayı yılanın boynundan geçirdikten sonra kollarını ileriye uzatarak hayvanı, kasanın içine fırlattı.</t6357> <t6358>Kapağını da hemen kapattı.</t6358>

<t6359>İşte dr Grimesby Roylott'un ölümü böyle oldu.</t6359> <t6360>Ertesi gün sinirleri tamamen bozulmuş olan Bayan Stoner'a üzücü haberi verip, onu trene bindirerek Harrow'daki halasına gönderdik.</t6360> <t6361>Yerel polis, doktorun, evinde barındırdığı tehlikeli hayvanlardan biriyle oynarken öldüğü sonucuna vardı.</t6361> <t6362>Ertesi gün Londra'ya dönerken yolda Holmes dava ile ilgili benim bilmediğim ayrıntıları anlattı.</t6362>

<t6363>"Bayan Stoner olanları ilk anlattığında, tamamıyla yanlış bir sonuca varmıştım, Watson.</t6363> <t6364>Bu da elde yeterli delil olmaksızın bir çözüme varmanın ne denli sakıncalı olduğunu açık seçik gösteriyor.</t6364> <t6365>Çevrede dolaşan çingeneler, zavallı kızın dudaklarından dökülen kelimeler…</t6365><t6366>'benekli kordon'…</t6366> <t6367>Hiç şüphesiz titrek mum ışığında görebildiği o melun hayvanı anlatmaya çalışıyordu.</t6367> <t6368>Bütün bunlar beni yanlış bir yöne saptırdı: Çingenelerden şüphelenmiştim.</t6368> <t6369>Odada bulunan birini tehdit eden şey her neyse, ne pencereden ne de kapıdan girmiş olamayacağını anladığımda fikirlerim tamamıyla değişti.</t6369>

<t6370>"Tüm dikkatimi artık odadaki vantilatöre ve zil kordonuna vermiştim.</t6370> <t6371>Yatağın üzerine sarkan bu kordonun sadece süsten ibaret oluşu, yatağın döşemeye vidalanmış olması bende hemen bir şüphe uyandırdı; bu kordon olsa olsa vantilatörden çıkıp yatağa gelen bir şey için köprü görevi görebilirdi.</t6371> <t6372>Aklıma hemen yılan geldi.</t6372> <t6373>Sonra doktorun Hindistan'dan gelen vahşi hayvanlara olan ilgisini de bu düşününce doğru yolda olduğumu hissettim.</t6373> <t6374>Görüyorsun ya, Watson! Kimyasal testlerde ortaya çıkmayacak bir zehirle cinayet işleme fikri, ancak uzun yıllar doğuda yaşamış, zeki ve acımasız birinin aklına gelebilirdi.</t6374> <t6375>Onun için önemli olan husus, böyle bir zehrin en kısa zamanda tesir etmesiydi.</t6375> <t6376>O zehirli sivri dişlerin bırakacağı koyu renkli iki küçük noktayı görebilmesi için polisin gerçekten çok keskin gözlü olması gerekirdi.</t6376>

<t6377>"Ardından şu ıslık sesini düşündüm.</t6377> <t6378>dr Roylott'un, yılanı sabah olmadan geriye çağırması gerekiyordu.</t6378> <t6379>Herhalde onu eğitmişti; doktor ıslık çaldığında, yılan odada gördüğümüz süt kokusuna geliyordu.</t6379> <t6380>Yılanı vantilatör deliğinden geçirtti.</t6380> <t6381>Yılan ancak yatağın baş ucundaki kordona sarılarak aşağıya süzülebiliyordu; başka yolu olamazdı.</t6381> <t6382>Ama yılan odadaki kişiyi ilk seferde mi ısıracaktı, onu pek bilemezdi; belki de bir hafta boyunca her gece denemesi gerekecekti, ama bir kez ısırdı mı, kurbanı kurtulamazdı.</t6382>

<t6383>"Doktorun odasına girdiğim zaman bu sonuca varmıştım.</t6383> <t6384>Sandalyesini incelediğim zaman anladım ki doktor sık sık onun üstüne basmış.</t6384> <t6385>Eh, ne de olsa başka türlü vantilatöre ulaşamazdı.</t6385> <t6386>Çelik kasa, bir kâse süt ve ucu ilmiklenmiş kamçı…</t6386> <t6387>Bütün bu ipuçları şüphelerimi silmeye yetti.</t6387> <t6388>Bayan Stoner'in duyduğu o boğuk gürültü, besbelli ki üvey babasının zehirli hayvanı içeri attıktan sonra çelik kasanın kapağını çarparak kapaması sonucu çıkan sesti.</t6388> <t6389>Bir kere kararımı verdikten sonra, tezimi ispatlamak için attığım adımları sen de biliyorsun.</t6389> <t6390>Yılanın tıslamasını duyduğum anda hemen ışığı yaktım ve yılana vurdum.</t6390><t6391>"</t6391>

<t6392>"Böylece onun vantilatör deliğinden yandaki odaya geri dönmesini sağladın.</t6392><t6393>"</t6393>

<t6394>"Evet, ve sonuçta diğer tarafta duran sahibine saldırdı.</t6394> <t6395>Değneğimin darbelerinden bazıları hayvana isabet etmişti; o da kızgınlığının acısını ilk gördüğü insandan çıkardı.</t6395> <t6396>Bu durumda Doktor Grimesby Roylott'un ölümünden bir bakıma ben sorumluyum; ama itiraf edeyim ki Watson, bu suç vicdanımı hiç de rahatsız etmiyor…</t6396>





<t6397>Mühendisin Başparmağı</t6397>




<t6398>Dostluğumuz boyunca çözmesi için Shelock Holmes'a havale edilen bütün problemler arasında, benim ona sunduğum yalnızca iki tane olay oldu: biri, Bay Hatherley'in başparmağı ile ilgili olay, diğeri ise, Albay Warburton'un deliliğiyle ilgili olan olay.</t6398> <t6399>Bunlardan ikincisi özel yeteneklere sahip, dikkatli bir araştırmacı için daha ilginç olabilir, ama diğeri, başlangıcıyla öylesine garip, ayrıntılarıyla öylesine dramatikti ki özellikle bu vakanın kayda geçirilmesinin daha anlamlı olacağını düşünüyorum.</t6399> <t6400>Dostum Holmes bu vakada,o inanılmaz sonuçlara varmayı sağlayan dengeli akıl yürütme yöntemlerini kullanmaya pek gerek duymadı.</t6400> <t6401>Hikâye, bildiğim kadarıyla gazetelerde debirçokdefa yer almıştı.</t6401> <t6402>Ancak böyle anlatımların tümünde olduğu gibi, yarım sütun halinde yazılan bir haberin etkisi çok az olur.</t6402> <t6403>Hele olayların tek tek kendi gözünüzün önünde gelişmesini, ortaya çıkan ipuçları ve kanıtlarla, sırrın adım adım çözülüşünü görmekle kıyaslayacak olursak.</t6403> <t6404>O zamanlar, içinde bulunduğumuz durum beni çok etkilemişti ve aradan iki yıl geçmesine rağmen bu etkinin azaldığını söyleyemem.</t6404>

<t6405>Şimdi anlatacağım olay, 1889 yazında, evliliğimden hemen sonra gerçekleşti.</t6405> <t6406>Bilindiği gibi, doktorluğa geri dönünce Holmes'u Baker Sokağı'ndaki evinde yalnız bırakmıştım.</t6406> <t6407>Ama onu sık sık ziyaret ediyor, bohem alışkanlıklarından bazen vazgeçirmeye çalışıyor, bize gelmesini söylüyordum.</t6407> <t6408>Hastalarımın sayısı her geçen gün artıyordu.</t6408> <t6409>Paddington tren istasyonuna yakın oturduğumuz için, hastalarımın arasında birkaç demiryolu işçisi de vardı.</t6409> <t6410>Ağrılı, müzmin bir hastalığın pençesinden kurtardığım hastalarımdan biri, her fırsatta yeteneklerimi övüyor ve etkileyebildiği her hastayı bana gönderip duruyordu.</t6410>

<t6411>Bir sabah, saat yediye doğru hizmetçi kız odamın kapısını çaldı, Paddington'dan iki adamın geldiğini ve muayene odasında beni beklediklerini bildirdi.</t6411> <t6412>Tren yolu kazalarının ne kadar acil olduğunu tecrübelerime dayanarak bildiğim için çabucak giyindim ve aşağıya koştum.</t6412> <t6413>Aşağıya indiğimde, vaktiyle tedavi ettiğim kondüktör odadan çıkıp kapıyı arkasından sıkıca kapattı.</t6413>

<t6414>"Onu getirdim," diye fısıldadı omzunun üzerinden başparmağıyla kapıyı işaret ederek, "ama merak etme, durumu iyi.</t6414><t6415>"</t6415>

<t6416>"Peki, nesi var?" diye sordum.</t6416> <t6417>Kondüktörün davranışı bana, tuhaf bir yaratığı odama sakladığı izlenimi veriyordu.</t6417>

<t6418>"Yeni bir hasta," diye fısıldadı.</t6418> <t6419>"Düşünüp taşındım, en iyisi onu kendim getireyim dedim, yoksa kaçıp gidecek."</t6419> <t6420>Artık sağ salim burada.</t6420> <t6421>Neyse, şimdi gitmem lazım doktor; benim de sizin gibi bazı görevlerim var," dedi göz kırparak.</t6421> <t6422>Ardından çekip gitti.</t6422> <t6423>Teşekkür bile edememiştim.</t6423>

<t6424>Muayene odasına girdim, masada sade giyimli bir adam oturuyordu.</t6424> <t6425>Kasketini kitaplarımın üstüne koymuştu.</t6425> <t6426>Eline her tarafı kan lekeleri ile dolu bir mendil sarmıştı.</t6426> <t6427>Genç görünüyordu; yirmi beşten fazla değildi; yüzünde güçlü erkekçe bir ifade vardı; ama beti benzi atmıştı ve zorlukla kontrol altında tutabildiği güçlü bir sarsıntı içindeymiş izlenimi veriyordu.</t6427>

<t6428>"Sizi sabah sabah rahatsız ettiğim için özür dilerim doktor bey," dedi.</t6428> <t6429>"Dün gece ağır bir kaza geçirdim.</t6429> <t6430>Sabah treniyle geldim ve Paddington istasyonunda nerede bir doktor bulabileceğimi sordum; deminki iyiliksever bey beni buraya kadar getirme nezaketinde bulundu.</t6430> <t6431>Hizmetçinize kartımı vermiştim ama görüyorum ki onu sehpanın üzerinde unutmuş.</t6431><t6432>"</t6432>

<t6433>Kartı alıp inceledim.</t6433> <t6434>‘Bay Victor Hatherley, su mühendisi, Victoria Cad.</t6434> <t6435>16 a.</t6435> <t6436>(3.</t6436> <t6437>Kat) ‘ Sabahki ziyaretçimin ismi ve adresi böyleydi.</t6437> <t6438>"Sizi beklettiğim için kusura bakmayın, sıkılmış olmalısınız" dedim sandalyeye oturarak.</t6438> <t6439>"Anladığım kadarıyla bir gece yolculuğundan yeni gelmişsiniz, bu bile yeterince can sıkıcı.</t6439><t6440>"</t6440>

<t6441>"Hayır, gecem pek de sıkıcı geçmedi," dedi ve gülmeye başladı.</t6441> <t6442>Gittikçe sesini yükselterek gülmeye devam etti.</t6442> <t6443>Sandalyesine yaslanmış, sinirli ve cırtlak bir sesle gülüyordu.</t6443> <t6444>Tıbbi içgüdüm bu tür gülüşleri normal kabul etmez.</t6444>

<t6445>"Kesin artık!" diye bağırdım.</t6445> <t6446>"Kendinize gelin!" Hemen sürahiden bir bardak su doldurup verdim.</t6446> <t6447>Boşunaydı; gülme krizine yakalanmıştı.</t6447> <t6448>Güçlü tabiata sahip insanların büyük bir tehlike atlattıktan sonra girdikleri türden bir nöbetti.</t6448> <t6449>Sonunda kendine geldi.</t6449> <t6450>Yorgun görünüyordu.</t6450>

<t6451>"Kendimi gülünç durumuna soktum," dedi.</t6451>

<t6452>"Hayır, hiç de değil.</t6452> <t6453>Haydi şunu da için bakalım."</t6453> <t6454>İçine biraz konyak kattığım suyu içtikten sonra kansız yanaklarına biraz renk geldi.</t6454>

<t6455>"Bu iyi geldi!" dedi.</t6455>

<t6456>"Şu başparmağıma bir bakar mısınız doktor?</t6456> <t6457>Daha doğrusu başparmağımın vaktiyle bulunduğu yere.</t6457><t6458>"</t6458>

<t6459>Mendili açıp elini uzattı.</t6459> <t6460>Sinirlerim sağlam olmasına rağmen ben bile gördüğüm manzara karşısında ürperdim.</t6460> <t6461>İleri uzanan dört parmağının yanında, başparmağın olması gerektiği yerde süngerimsi iğrenç bir et ve kan lekesi vardı.</t6461> <t6462>Başparmağı ya kesilmiş ya da kökünden koparılmıştı.</t6462>

<t6463>"Aman Tanrım!" diye bağırdım.</t6463> <t6464>"Korkunç bir yara bu.</t6464> <t6465>Çok fazla kanamış olmalı.</t6465><t6466>"</t6466>

<t6467>"Evet, epey fazla; bu iş olup bittikten sonra bayılmışım ve sanırım uzunca bir süre de baygın kalmışım.</t6467> <t6468>Kendime geldiğimde hâlâ kanıyordu.</t6468> <t6469>Bunun üzerine mendilimle bileğimi sıkıca sardım ve bir tahtayla destekledim.</t6469><t6470>"</t6470>

<t6471>"Harika! Cerrah olmalıymışnız.</t6471><t6472>"</t6472>

<t6473>"Aslında su akışı meselesine benziyor, bu da bildiğiniz gibi uzmanlık alanım.</t6473><t6474>"</t6474>

<t6475>Yarayı inceleyip teşhisi koydum: "Bu çok ağır ve sivri bir şeyle yapılmış.</t6475><t6476>"</t6476>

<t6477>"Satır gibi birşeydi," dedi.</t6477>

<t6478>"Bir kazaydı herhalde?</t6478><t6479>"</t6479>

<t6480>"Hayır, kesinlikle değil.</t6480><t6481>"</t6481>

<t6482>"Nasıl?</t6482> <t6483>Bir saldırı mıydı yani?</t6483><t6484>"</t6484>

<t6485>"Çok fecisinden hem de.</t6485><t6486>"</t6486>

<t6487>"Beni korkutuyorsunuz.</t6487><t6488>"</t6488>

<t6489>Yarayı temizledim, tedavi ettim, pamuk ve karbolle bandajladım.</t6489> <t6490>Arada sırada dudağını ısırdıysa da muayene boyunca hiç sesini çıkartmadan oturdu.</t6490>

<t6491>Bitirdiğimde, "Şimdi nasılsınız?" diye sordum.</t6491>

<t6492>"Harika! Konyak ve sargınız sayesinde yeniden doğmuş gibiyim.</t6492> <t6493>Çok halsiz düştüm ama başımdan çok şey geçti.</t6493><t6494>"</t6494>

<t6495>"Bir süre konuşmazsanız daha iyi olur.</t6495> <t6496>Belli ki sinirleriniz bozuk.</t6496><t6497>"</t6497>

<t6498>"Yoo, artık değil.</t6498> <t6499>Hikâyemi polise de anlatmalıyım, ama aramızda kalsın, şu yaram olmasa kimse anlattıklarıma inanmaz, çünkü başımdan geçenler olağanüstü şeyler.</t6499> <t6500>Üstelik anlattıklarımı destekleyebilecek pek kanıtım da yok.</t6500> <t6501>Bana inansalar bile onlara sunabileceğim ipuçları o kadar az ki, adaletin yerini bulma olasılığı yok gibi.</t6501><t6502>"</t6502>

<t6503>"Hah!" diye bağırdım.</t6503> <t6504>"Bu çok zor bir problemse o zaman polise gitmeden önce dostum Sherlock Holmes'a gitmenizi öneririm.</t6504><t6505>"</t6505>

<t6506>"Ondan söz edildiğini duymuştum," dedi ziyaretçim.</t6506> <t6507>"Bu işle ilgilenecek olursa çok sevinirim.</t6507> <t6508>Tabii polise de gitmem gerekecek ama önce dostunuza gitsem iyi olur.</t6508> <t6509>Dostunuza benim için bir tavsiye mektubu yazar mısınız?</t6509><t6510>"</t6510>

<t6511>"Daha iyisini de yaparım; sizi ona kendim götürürüm.</t6511><t6512>"</t6512>

<t6513>"Size gerçekten minnettar olurum.</t6513><t6514>"</t6514>

<t6515>"Bir araba çağırıp beraber gidelim.</t6515> <t6516>Zamanında gidersek birlikte kahvaltı da edebiliriz.</t6516> <t6517>Ne dersiniz?</t6517><t6518>"</t6518>

<t6519>"Tamam.</t6519> <t6520>Hikâyemi anlatmadan içim rahat etmeyecek.</t6520><t6521>"</t6521>

<t6522>"O zaman hizmetçime söyleyeyim bir araba çağırsın.</t6522> <t6523>Ben hemen dönerim.</t6523><t6524>"</t6524>

<t6525>Yukarı koşup eşime durumu kısaca anlattım; beş dakika sonra Baker Sokağı'na doğru yola koyulmuştuk bile.</t6525> <t6526>Sherlock Holmes, tam tahmin ettiğim gibi, ropdöşambrıyla oturma odasında, Times gazetesinin dedikodu sütununu okuyor ve kahvaltı öncesi piposunu tüttürüyordu.</t6526> <t6527>Birkaç gün öncesinden kalan gazeteler şöminenin önünde bir yığın oluşturmuştu.</t6527> <t6528>Bizi her zamanki sakin ve nazik tavrıyla karşıladı, pastırmalı yumurta söyledi ve beraber nefis bir kahvaltı yaptık.</t6528> <t6529>Kahvaltımız bittiğinde konuğumuzu divana oturttu, başının arkasına yumuşak bir yastık yerleştirdi ve hemen yanına bir bardak konyakla su koydu.</t6529>

<t6530>"Başınızdan geçen her neyse, Bay Hatherley, sıradan birşey olmadığı belli," diye söze girdi.</t6530> <t6531>"Rica ederim uzanın ve kendinizi evinizde gibi hissedin.</t6531> <t6532>Bize anlatabileceğiniz kadarını anlatın ama yorulursanız susun, durup gücünüzü toparlamak için şu içkiden birkaç yudum için.</t6532><t6533>"</t6533>

<t6534>"Teşekkür ederim.</t6534> <t6535>Doktor yaramı sardığından beri kendimi çok daha iyi hissediyorum.</t6535> <t6536>Sizin kahvaltınız da tedaviyi tamamladı sanırım.</t6536> <t6537>Değerli vaktinizi fazla harcamamak için hemen yaşadıklarımı anlatmaya başlayayım.</t6537><t6538>"</t6538>

<t6539>Holmes, meraklı ve uyanık kişiliğini gizleyen o bitkin ve yorgun haliyle kocaman koltuğunda geriye yaslandı.</t6539> <t6540>Ben de tam karşısına kuruldum.</t6540> <t6541>Birlikte ses çıkarmadan konuğumuzun ilginç hikâyesini dinlemeye başladık.</t6541>

<t6542>"Evvela bilmelisiniz ki, Londra'da tek başına yaşayan yetim ve bekâr biriyim ben.</t6542> <t6543>Su mühendisiyim ve yedi yıldır da Greenwich'teki ünlü Venner & Matheson firmasında çalışıyorum.</t6543> <t6544>İki yıl önce ihtisas yaptım; zavallı babamın ölümüyle elime para geçince, kendi işimi kurmaya karar verdim ve Victoria Caddesi'nde bir yazıhane tuttum.</t6544>

<t6545>"Başlangıçta çok sıkıntılı günler yaşadım, galiba kendi işini yapmaya başlayan herkesin başına geliyor bu.</t6545> <t6546>Benim için de tam olarak öyle oldu.</t6546> <t6547>İki yıl boyunca sadece üç kez danışmanlıkta bulundum, bir kez de küçük bir iş üstlendim; hepsi bu kadar.</t6547> <t6548>Brüt kazancım yirmi yedi sterlindi.</t6548> <t6549>Her gün, sabahın dokuzundan akşamın dördüne kadar küçük iş yerimde oturup beklerdim.</t6549> <t6550>Tabii sonunda umudum tükendi ve asla başaramayacağıma inanmaya başladım.</t6550>

<t6551>"Neyse, dün tam yazıhanemden çıkmak üzereydim ki sekreterim odama girerek,dışarıda benimle iş için görüşmek isteyen bir beyefendinin beklediğini söyledi.</t6551> <t6552>Üzerinde ‘Albay Lysander Stark' yazan bir de kartvizit getirmişti.</t6552> <t6553>Hemen arkasından albayın kendisi de odaya girdi.</t6553> <t6554>Oldukça uzun boylu ama zayıf mı zayıf bir adamdı.</t6554> <t6555>Hayatım boyunca onun kadar zayıf bir adam gördüğümü hatırlamıyorum.</t6555> <t6556>Çok sivri bir burnu ve çenesi vardı.</t6556> <t6557>Yanaklarının derisi, sivri yüz hatlarından dolayı gergin duruyordu.</t6557> <t6558>Yine de sağlıklı görünüyordu, gözleri ışıl ışıl, adımları çevik ve hareketleri enerji doluydu.</t6558> <t6559>Sade ama şık giyinmişti; yaşı da herhalde kırka yakındı.</t6559>

<t6560>" ‘Bay Hatherley?' dedi, hafif Alman aksanıyla.</t6560> <t6561>‘Bana sizi tavsiye ettiler, Bay Hatherley.</t6561> <t6562>Sırf, mesleğinizi ustaca yaptığınız için değil; aynı zamanda ihtiyatlı ve sır saklayabilen biri olduğunuz için.</t6562><t6563>'</t6563>

<t6564>"Böyle bir iltifat karşısında her genç adamın hissedeceği gibi ben de kendimi pohpohlanmış hissettim ve eğilerek selam verdim.</t6564> <t6565>‘Beni böylesine güzel tanıtanın kim olduğunu sorabilir miyim?' dedim.</t6565>

<t6566>" ‘Size bunu şu an için söylemesem daha iyi olur.</t6566> <t6567>Aynı kaynaktan hakkınızda çok şey öğrendim; yetim ve bekarmışsınız ve Londra'da tek başınıza oturuyormuşsunuz.</t6567><t6568>'</t6568>

<t6569>" ‘Çok doğru,' diye cevap verdim.</t6569><t6570>'Merakımı bağışlayın ama bütün bunların benim mesleki becerimle ilgisi ne?</t6570> <t6571>Yanlış anlamadıysam benimle iş görüşmeye geldiniz.</t6571><t6572>'</t6572>

<t6573>" ‘Aa, tabii.</t6573> <t6574>Söylediğim her şeyin işle ilgili olduğunu göreceksiniz.</t6574> <t6575>Size bir iş vereceğim ama tam bir gizlilik şart...</t6575> <t6576>anlıyorsunuz ya, hiç kimseye bir şey söylemeyeceksiniz.</t6576> <t6577>Bunu ailesiyle yaşayan bir adamdansa yalnız yaşayan birinden beklemek daha akıllıca olur herhalde.</t6577><t6578>'</t6578>

<t6579>" ‘Sır tutacağıma dair söz verirsem,' dedim, ‘sözümün söz olduğunu bilmenizi isterim.</t6579><t6580>'</t6580>

<t6581>"Konuşmam boyunca bana öyle sertçe baktı ki, ömrümde hiç bu kadar şüphe dolu, sorgulayıcı bir bakış görmemiştim.</t6581>

<t6582>" ‘Söz veriyor musunuz öyleyse?' dedi sonunda.</t6582>

<t6583>" ‘Evet veriyorum.</t6583><t6584>'</t6584>

<t6585>" ‘Şu andan itibaren ve ilerde ağzınızı hiç açmayacaksınız, tamam mı?</t6585> <t6586>İşle ilgili ne yazılı, ne de sözlü tek bir laf etmeyeceksiniz?</t6586><t6587>'</t6587>

<t6588>" ‘Söz verdim ya!</t6588><t6589>'</t6589>

<t6590>" ‘Çok iyi.</t6590><t6591>'</t6591> <t6592>Birden ayağa fırladı ve yıldırım hızıyla odanın öbür tarafına koşup kapıyı açtı.</t6592> <t6593>Koridor boştu.</t6593>

<t6594>" ‘Bu da tamam,' diyerek döndü.</t6594> <t6595>‘Bazı sekreterlerin patronlarının işleri konusunda ne kadar meraklı olduğunu bilirim.</t6595> <t6596>Artık rahat rahat konuşabiliriz,' dedi.</t6596> <t6597>Koltuğunu benimkine iyice yaklaştırdı ve tekrar bana o vesveseli ve sorgulayıcı bakışlarını yöneltti.</t6597>

<t6598>"Bu kupkuru adamın tuhaf davranışları beni tedirgin etmişti; ondan pek hoşlanmadığım gibi biraz da ürküyordum.</t6598> <t6599>Bir müşteriyi kaçırma endişesi bile içimdeki huzursuzluğu saklamama yetmedi.</t6599>

<t6600>" ‘Rica ederim artık sadede gelin beyefendi,' dedim; ‘zamanım değerlidir.</t6600><t6601>'</t6601> <t6602>Son cümlemi söylememiş olmayı nasıl isterdim bir bilseniz; ama ağzımdan öyle çıkıvermişti işte.</t6602>

<t6603>" ‘Bir gecelik iş için elli Gine'ye ne dersiniz?</t6603><t6604>'</t6604>

<t6605>" ‘Gayet cazip.</t6605><t6606>'</t6606>

<t6607>" ‘Bir gecelik iş dediğime bakmayın siz, aslında bir saat demek daha doğru olur.</t6607> <t6608>Sizden istediğim, bozulmuş hidrolik bir baskı makinesine bakmanız.</t6608> <t6609>Bozukluğun nerede olduğunu söylerseniz tamiri kendimiz de halledebiliriz.</t6609> <t6610>Ne dersiniz bu işe?</t6610><t6611>'</t6611>

<t6612>" ‘Kolay bir iş gibi görünüyor.</t6612> <t6613>Üstelik kazancı da harika .</t6613><t6614>'</t6614>

<t6615>" ‘Kesinlikle öyle.</t6615> <t6616>Bu gece son trenle gelmenizi istiyoruz.</t6616><t6617>'</t6617>

<t6618>" ‘Nereye?</t6618><t6619>'</t6619>

<t6620>" ‘Berkshire'daki Eyford'a.</t6620> <t6621>Reading'den yedi mil ötede.</t6621> <t6622>Oxfordshire sınırına yakın küçük bir kasaba.</t6622> <t6623>Paddington'dan kalkan trene binerseniz on biri çeyrek geçe gibi orada olursunuz.</t6623><t6624>'</t6624>

<t6625>" ‘Anlaştık.</t6625><t6626>'</t6626>

<t6627>" ‘Ben sizi orada bir arabayla bekliyor olacağım.</t6627><t6628>'</t6628>

<t6629>" ‘Bayağı bir yol gideceğiz demek ki?</t6629><t6630>'</t6630>

<t6631>" ‘Evet, yerimiz kasabanın dışında.</t6631> <t6632>Eyeford istasyonundan en az yedi mil uzakta.</t6632><t6633>'</t6633>

<t6634>" ‘Öyleyse gece yarısından önce oraya varmamız pek mümkün görünmüyor.</t6634>

<t6635>Büyük ihtimalle bir dönüş treni de bulamam.</t6635> <t6636>Bu durumda geceyi sizde geçireceğim, öyle mi.</t6636><t6637>'</t6637>

<t6638>" ‘Evet, size kolaylıkla bir oda ayarlayabiliriz.</t6638><t6639>'</t6639>

<t6640>" ‘Bu oldukça garip bir durum, daha uygun bir zamanda gelsem olmaz mı?</t6640><t6641>'</t6641>

<t6642>" ‘Geç saatte gelmenizi özellikle istiyoruz.</t6642> <t6643>Aslında işinin doruğuna ulaşmış meslektaşlarınıza ödenecek parayı sizin gibi genç ve tanınmamış bir beyefendiye vermemizin sebebi de bu zaten.</t6643> <t6644>Ama isterseniz vazgeçebilirsiniz, henüz hiç birşey için geç değil tabii.</t6644><t6645>'</t6645>

<t6646>"Teklif ettiği parayı düşündüm; o anda çok ihtiyacım vardı ona.</t6646> <t6647>‘Hayır vazgeçmiyorum,' dedim, ‘isteklerinizi memnuniyetle yapacağım.</t6647> <t6648>Ama benden beklediğiniz iş hakkında bazı ayrıntıları öğrenmek isterim.</t6648><t6649>'</t6649>

<t6650>" ‘Peki.</t6650> <t6651>Sizden istemiş olduğumuz gizlilik yeminin merakınızı uyandırmış olması çok doğal.</t6651> <t6652>Her ayrıntıyı sunmadan sizden bir şey talep etmek istemem.</t6652>

<t6653>Akşam üzeri kimseyi beklemiyorsunuz değil mi?</t6653><t6654>'</t6654>

<t6655>" ‘Kesinlikle hayır!</t6655><t6656>'</t6656>

<t6657>" ‘Öyleyse anlatayım.</t6657> <t6658>Siz de bilirsiniz ki killi toprak çok değerli bir şeydir ve İngiltere'de yalnızca bir iki yerde bulunur.</t6658><t6659>'</t6659>

<t6660>" ‘Duymuştum.</t6660><t6661>'</t6661>

<t6662>" ‘Bir süre önce Reading'e yakın bir yerde, küçük, çok küçük, bir arazi satın almıştım.</t6662> <t6663>Derken şans eseri arazimdeki toprağın killi olduğunu keşfettim.</t6663> <t6664>Ancak, yaptığımız inceleme sonucunda gördük ki elimizdeki arazi, sağında ve solunda bulunan çok daha büyük iki arsayı birleştiren bir damar halinde ortada bulunmakta.</t6664> <t6665>Ne yazık ki iki yanımızdaki topraklar komşularımıza ait.</t6665> <t6666>Bu saf insanlar, neredeyse bir altın madeni kadar değerli bu şeyin topraklarında bulunduğundan tamamen habersizdi.</t6666> <t6667>Doğal olarak, onlar gerçek değerini keşfetmeden topraklarını satın almak istedim, ama ne yazık ki bunun için yeterli param yoktu.</t6667> <t6668>Uzatmayalım, birkaç dostuma sırrımı anlattım ve onlar da kendi küçük toprağımızı birlikte gizlice işletmemizi ve de kazanacağımız parayla ilerde öteki arazileri de satın almamızı önerdiler.</t6668> <t6669>Şimdi bir süreden beri bunu yapıyoruz ve çalışmamızı kolaylaştırmak için hidrolik bir pres makinesi kurduk.</t6669> <t6670>Bu makine, demin de size söylediğim gibi, bozuluverdi ve şimdi sizin önerinize ihtiyaç duyuyoruz.</t6670> <t6671>Bu işin çok gizli tutulması gerekiyor.</t6671> <t6672>Küçük evimize su mühendislerinin girip çıktığı öğrenilirse büyük bir merak uyanır, hatta çok geçmeden bir araştırma bile başlatılabilir.</t6672> <t6673>Anlıyorsunuz ya, böyle birşey bütün planlarımızı suya düşürür.</t6673> <t6674>Onun için, bu akşam Eyford'a gelirken kimseye haber vermemeniz için sizden söz aldık.</t6674> <t6675>Yeterince açıklayıcı oldu mu?</t6675><t6676>'</t6676>

<t6677>" ‘Sizi gayet iyi anladım,' dedim.</t6677> <t6678>‘Yalnız anlamadığım bir husus var: killi toprağı işlemek için hidrolik bir basma makinesine neden ihtiyaç duyuyorsunuz?</t6678> <t6679>Bildiğim kadarıyla bir çukurdan çakıl taşı çıkarmak için nasıl kürek kullanılıyorsa, killi toprak için de aynı yöntem kullanılır.</t6679><t6680>'</t6680>

<t6681>" ‘Aa' dedi hiç umursamadan, ‘biz kendi yöntemlerimizi kullanıyoruz.</t6681> <t6682>Toprağı küçük tuğlalar halinde sıkıştırıyoruz, böylece ne olduklarını belli etmeden onları götürebiliyoruz.</t6682> <t6683>Ama bunun sizin işinizle ilgisi yok.</t6683> <t6684>Size her şeyi anlattım Bay Hatherley, ayrıca size güvendiğimi zaten söylemiştim.</t6684><t6685>'</t6685> <t6686>Ayağa kalktı.</t6686> <t6687>‘Öyleyse sizi saat on biri çeyrek geçe Eyford'da bekleyeceğim,' dedi.</t6687>

<t6688>" ‘Orada olacağımdan şüpheniz olmasın beyefendi.</t6688><t6689>'</t6689>

<t6690>" ‘Kimseye tek kelime etmeyin.'</t6690> <t6691>Sorgulayıcı bakışlarla yüzüme uzun uzun baktı, elimi soğuk ve gevşek bir şekilde sıktıktan sonra aceleyle odamdan çıktı.</t6691>

<t6692>"Neyse, her şeyi sakin kafayla tekrar düşündüğümde, armut piş ağzıma düş misali ayağıma gelen bu işe, sizin de tahmin edebileceğiniz gibi oldukça şaşırmıştım.</t6692> <t6693>Bir yandan çok memnundum tabi, çünkü teklif edilen para, normalde hizmetlerim karşılığında alacağım miktarın neredeyse on katıydı.</t6693> <t6694>Üstelik bu siparişin arkası da gelebilirdi.</t6694> <t6695>Öte yandan, iş verenimin yüzü ve davranışları bende nahoş bir izlenim uyandırmıştı.</t6695> <t6696>Killi toprakla ilgili açıklaması da beni tatmin etmemişti.</t6696> <t6697>Ne diye gece yarısı oraya gidecektim ki?</t6697> <t6698>Üstelik birine bir şey anlatırım diye abartılı bir korkusu vardı.</t6698> <t6699>Neyse, bütün bu düşüncelerimi bir yana attım, akşam yemeğimi erkenden yedikten sonra Paddington'a gidip trene bindim.</t6699>

<t6700>"Reading'e vardığımda sadece aktarma yapmakla kalmadım, başka bir istasyona gitmek zorunda kaldım.</t6700> <t6701>Neyse ki, Eyford'a giden son trene yetiştim ve saat on biri biraz geçe, kötü aydınlatılmış küçük bir tren istasyona ulaştım.</t6701> <t6702>Orada inen tek yolcu bendim.</t6702> <t6703>Peronda elinde lambası yarı uykulu bir kondüktörün dışında kimsecikler yoktu.</t6703> <t6704>Küçük kapıdan dışarı çıktığımda, sabahki konuğumu sokağın karşısındaki gölgede beklerken buldum.</t6704> <t6705>Tek kelime etmeden beni kolumdan yakaladığı gibi kapısı açık duran at arabasının içine soktu.</t6705> <t6706>Biner binmez her iki taraftaki pencereleri kapattı, tahtaya birkaç defa vurarak faytoncuya işaretini verdi ve hızla yola koyulduk.</t6706><t6707>"</t6707>

<t6708>"Araba tek atlı mıydı?" diye araya girdi Holmes.</t6708>

<t6709>"Evet.</t6709> <t6710>Tek atlı.</t6710><t6711>"</t6711>

<t6712>"Rengini görebildiniz mi?</t6712><t6713>"</t6713>

<t6714>"Evet, Faytonun lambaları yanıyordu çünkü.</t6714> <t6715>Kestane rengiydi.</t6715>

<t6716>"At yorgun muydu, yoksa dinç mi?</t6716><t6717>"</t6717>

<t6718>"Oo, dinçti; derisi pırıl pırıldı.</t6718><t6719>"</t6719>

<t6720>"Teşekkür ederim.</t6720> <t6721>Sözünüzü kestiğim için özür dilerim.</t6721> <t6722>Lütfen hayli ilginç hikâyenizi anlatmaya devam edin.</t6722><t6723>"</t6723>

<t6724>"Derken yola çıktıktan sonra en az bir saat boyunca gittik.</t6724> <t6725>Albay Lysander Stark bana yalnızca yedi mil demişti ama gittiğimiz hızı ve süreyi düşündüğümde en az on iki mil olduğuna bahse girerim.</t6725> <t6726>Bütün yol boyunca yanımda sessizce oturdu.</t6726> <t6727>Ara sıra ona doğru göz ucuyla baktığımda, beni büyük bir dikkatle incelediğini fark ettim.</t6727> <t6728>Oraların yolları bozuktu galiba, çünkü feci bir şekilde sallanıp duruyorduk.</t6728> <t6729>Dışarı bakıp nerede olduğumu bilmek istediysem de pencereler buzlu camla kaplanmış olduğu için görebildiğim tek şey, yanından ara sıra geçtiğimiz ışıkların puslu parlaklığıydı.</t6729> <t6730>Arada bir yolculuğun monoton havasını dağıtmak için bir iki laf etsem albay, tek kelimelik cevaplarla yetiniyor, böylece sohbet daha başlamadan bitiyordu.</t6730> <t6731>Neyse, sonunda bozuk yoldan kumlu düzgün bir yola çıktık.</t6731> <t6732>Az sonra fayton durdu.</t6732> <t6733>Albay Lysander Stark hemen dışarı fırladı.</t6733> <t6734>Arkasından indiğimde beni çabucak, açık duran bir kapıdan içeri itti.</t6734> <t6735>Arabadan inmiş ve hemen bir hole girmiştik, böylece evin önüne ait en ufak birşey dahi görememiştim.</t6735> <t6736>Kapıdan içeriye adım atar atmaz kapı arkamdan hızla kapandı, uzaklaşan arabanın belli belirsiz tekerlek tıngırtılarını duydum.</t6736>

<t6737>"Evin içi zifiri karanlıktı ve albay, birşeyler mırıldanarak kibrit aramak için el yordamıyla dolanıp duruyordu.</t6737> <t6738>Birden holün öbür ucunda bir kapı açıldı ve altından bir ışık demeti vurdu.</t6738> <t6739>Eşikte bir kadın belirdi; elindeki gaz lambasını başının üzerinde tutuyordu.</t6739> <t6740>Biraz eğilerek meraklı gözlerle bize baktı.</t6740> <t6741>O zaman gördüm; güzel bir kadındı.</t6741> <t6742>Pahalı bir kumaştan siyah renkli elbisesi lambanın ışığında pırıl pırıl parlıyordu.</t6742> <t6743>Bilmediğim bir dilde, kulağıma bir soru gibi gelen birşeyler söyledi.</t6743> <t6744>Albay tek hecelik bir mırıltıyla cevap verdiğinde kadın öyle bir şaşırdı ki neredeyse lambayı elinden düşürecekti.</t6744> <t6745>Albay Lysander Stark, yanına gidip kulağına birşey fısıldadı ve ardından genç kadını aynı kapıdan dışarı çıkarttı.</t6745> <t6746>Elinde lambayla tekrar bana döndü.</t6746>

<t6747>" ‘Bu odada birkaç dakika beklemenizi rica edeceğim," dedi, başka bir kapıyı açarak.</t6747> <t6748>Şimdi, üzerinde bir sürü Almanca kitabın bulunduğu, yuvarlak bir masanın ortada durduğu, küçük, sessiz ve sade döşenmiş bir odadaydık.</t6748> <t6749>Albay Lysander Stark lambayı kapının yanında duran bir komodinin üzerine bıraktı.</t6749>

<t6750>" ‘Sizi fazla bekletmeyeceğim,' dedi ve karanlıkta kayboldu.</t6750>

<t6751>"Masanın üzerindeki kitaplara bir göz attım.</t6751> <t6752>Almanca bilmem ama, bunların içinden sadece iki tanesi bilimle ilgiliydi, diğerleri şiir kitaplarıydı.</t6752> <t6753>Manzarayı merak edip dışarısını görebilmek için pencereye yanaştım, ama meşeden yapılma panjurlar sımsıkı kapalıydı.</t6753> <t6754>Ev çok sessizdi.</t6754> <t6755>Holün bir yerinde, yüksek sesle tik tak eden eski bir saatin sesini duyabiliyordum sadece.</t6755> <t6756>Huzursuz olmaya başladım.</t6756> <t6757>Kimdi bu Almanlar ve bu gözden ırak garip yerde neden yaşıyorlardı?</t6757> <t6758>Burası neresiydi?</t6758> <t6759>Eyford'dan on mil uzaktaydım; tek bildiğim buydu.</t6759> <t6760>Kuzeye mi, güneye mi, doğuya mı yoksa batıya mı düşüyordu, bu konuda hiçbir fikrim yoktu.</t6760> <t6761>Reading ve büyük ihtimalle diğer büyük kasabalar da on millik bir çevre içinde kalıyordu, yani burası belki de sandığım kadar tenha bir yer değildi.</t6761> <t6762>Yine de etraftaki sessizliğe bakınca şehir dışında olduğumuz kesindi.</t6762> <t6763>Odanın içinde, bir aşağıya bir yukarıya dolanıyor, moralimi düzeltmek için kendi kendime sessizce bir şarkı mırıldanıyordum; elli Gine'yi hak etmiştim doğrusu.</t6763>

<t6764>"Birdenbire, önceki sessizliği bozan hiçbir işaret olmaksızın, odanın kapısı yavaşça açıldı.</t6764> <t6765>Az önceki kadın eşikte durmaktaydı, arkasına düşen hol kapkaranlıktı.</t6765> <t6766>Lambanın sarı ışığı meraklı ve güzel yüzüne yansımıştı.</t6766> <t6767>Korkudan ödü patlamış gibiydi.</t6767> <t6768>Bakışları damarımdaki kanı donduracak gibiydi.</t6768> <t6769>Titreyen parmağını ağzına götürerek sessiz olmam için işaret etti.</t6769> <t6770>Ve arkasındaki alacakaranlığa korkak bakışlar fırlatarak çat-pat İngilizcesi'yle birkaç kelime fısıldadı.</t6770>

<t6771>" ‘Sizin yerinizde olsam giderdim,' dedi sakin olmaya çabalayarak; ‘giderdim, burada kalmazdım.</t6771> <t6772>Burada yapabileceğiniz birşey yok.</t6772><t6773>'</t6773>

<t6774>"Ama hanımefendi," dedim, "henüz görevimi tamamlamadım.</t6774> <t6775>Makineyi görmeden gidemem ki...</t6775><t6776>"</t6776>

<t6777>" ‘Beklemeye değmez, ‘ diye devam etti.</t6777> <t6778>‘Şu kapıdan çıkın gidin, kimse sizi görmez.</t6778> <t6779>‘ Gülümseyip kafamı salladığımı görünce çekingenliğini üzerinden atıp ellerini kavuşturmuş halde bir adım ileri atıldı.</t6779> <t6780>‘Tanrı aşkına,' diye fısıldadı, ‘çok geç olmadan gidin buradan!</t6780><t6781>'</t6781>

<t6782>"Ama ben doğuştan biraz inatçıyımdır ve yoluma bir engel çıktığında, bir işi bitirmeye daha çok heveslenirim.</t6782> <t6783>Alacağım parayı, yorucu yolculuğumu ve görünürde hiç de hoş geçmeyecek olan geceyi düşündüm; bunların hepsi boşuna mıydı?</t6783> <t6784>Bana verilen görevi yerine getirmeden ve paramı almadan neden kaçacakmışım ki?</t6784> <t6785>Bu kadını hiç tanımıyordum, belki de biraz rahatsızdı.</t6785> <t6786>Söyledikleri, beni itiraf edemeyeceğim kadar sarsmış olsa da başımı cesurca salladım ve kalacağımı söyledim.</t6786> <t6787>Tam, cevap verecekti ki yukarıda bir kapı kapandı ve merdivende ayak sesleri duyuldu.</t6787> <t6788>Kısacık bir an için, kulak kabarttı, ellerini çaresizlik içinde kaldırdı ve tıpkı geldiği gibi sessizce gitti.</t6788>

<t6789>"Albay Lysander Stark odaya girdi.</t6789> <t6790>Yanında kısa boylu, şişman bir adam vardı; gerdanlı, keçi sakallı biriydi bu; adı Bay Ferguson'muş.</t6790>

<t6791>" ‘Kendisi sekreterim ve menajerim olur,' dedi Albay.</t6791> <t6792>‘Şey, ben giderken kapıyı kapatmamış mıydım?</t6792> <t6793>Umarım cereyanda kalmadınız.</t6793><t6794>"</t6794>

<t6795>"Hayır, tam tersine," dedim, "oda bana biraz havasız geldiği için kendim açtım.</t6795><t6796>'</t6796>

<t6797>"Bana şu şüpheli bakışlarından birini daha fırlatıp, ‘Öyleyse işimize başlasak daha iyi olacak sanırım,' dedi.</t6797>

<t6798>" ‘Bay Ferguson ile beraber size yukarıdaki makineyi gösterelim.</t6798><t6799>'</t6799>

<t6800>" ‘Şapkamı alayım, öyleyse.</t6800><t6801>"</t6801>

<t6802>" ‘Gerek yok!</t6802> <t6803>Makine evin içinde.</t6803><t6804>'</t6804>

<t6805>" ‘Ne?</t6805> <t6806>Killi toprağı evin içinden mi çıkartıyorsunuz?</t6806><t6807>'</t6807>

<t6808>" ‘Hayır, hayır, burada sadece presliyoruz.</t6808> <t6809>Neyse, bunları boş verelim, sizden istediğimiz tek şey makineyi inceleyip bize bozukluğunun nerede olduğunu söylemeniz.</t6809><t6810>"</t6810>

<t6811>"Yavaşça merdivenden üst kata çıktık, en önde elinde fenerle albay, arkasından şişman menajer, en arkada da ben.</t6811> <t6812>Koridorları, geçitleri, daracık döner merdivenleri ve küçük alçak kapılarıyla labirentten farkı yoktu bu eski evin.</t6812> <t6813>Üst katta ne halı ne de mobilya vardı, duvar kâğıtları dökülüyordu ve nem, duvarlarda yeşil lekeler oluşturmuştu.</t6813> <t6814>her şeyi doğal karşılıyormuş gibi görünmeye çalıştıysam da kadının uyarılarını unutmamıştım.</t6814> <t6815>Söylediklerini hafife almıştım ama gözüm yine de bu iki adamın üzerindeydi.</t6815>

<t6816>"Ferguson, sakin ve suratsız bir adama benziyordu.</t6816> <t6817>Söylediği birkaç kelimeden anladığım kadarıyla, benim gibi İngiliz'di.</t6817> <t6818>Sonunda Albay Lysander Stark alçak bir kapının önünde durup anahtarla kilidini açtı.</t6818> <t6819>Aynı anda üçümüzün sığamayacağı kadar küçük, kare biçiminde bir odaya açılıyordu.</t6819> <t6820>Ferguson dışarıda beklerken Albay beni içeriye soktu.</t6820>

<t6821>" ‘Şu anda hidrolik presin içinde duruyoruz,' dedi.</t6821> <t6822>‘Birinin aklına esip de mekanizmayı çalıştırsa, sanırım hepimiz hapı yutarız.</t6822> <t6823>Bu küçük odanın tavanı, aslında alçalan bir pistonun ucunu oluşturuyor ve alçaldığında, üzerinde durmakta olduğumuz bu metal tabana tonlarca güç uygulayarak presleme işlemini tamamlıyor.</t6823> <t6824>Yan taraflarda gördüğümüz ufak su sütunları basıncı almaya, iletmeye ve kat kat artırmaya yarar.</t6824> <t6825>Gerçi makine çalışıyor ama bir yerde tutukluk yapıyor ve nedense gücünden düşmüş durumda.</t6825> <t6826>Şimdi size zahmet, makineyi inceleyip durumunu nasıl düzelteceğimizi bize söyleyin.</t6826><t6827>'</t6827>

<t6828>"Lambayı elinden aldım ve makineyi dikkatlice gözden geçirdim.</t6828> <t6829>Gerçekten de muazzam büyüklükte bir makineydi, olağanüstü bir basınç uygulayabilecek kapasitedeydi.</t6829>

<t6830>Dışarı çıkıp, kontrol düğmelerinden birini çevirdiğimde çıkan sesten, silindirlerden birinde küçük bir sızıntı olduğunu hemen anladım.</t6830> <t6831>Yaptığım incelemeler sonucunda pistonun kafasındaki lastik contanın aşındığını gördüm; silindir tam randımanlı çalışmıyordu.</t6831> <t6832>Güç kaybının sebebi besbelli ki buydu.</t6832> <t6833>Albaya bunu anlattım; söylediklerimi dikkatlice dinleyip, makinenin nasıl tamir edileceğine dair bazı sorular sordular.</t6833> <t6834>Gereken açıklamaları yaptıktan sonra kendi merakımı gidermek için makinenin ana parçasının bulunduğu odacığa girdim.</t6834>

<t6835>"Killi toprak hikâyesini yutmamıştım; bu denli güçlü bir mekanizmayı, öyle fuzuli bir işlem için kullanmak çok aptalca olurdu.</t6835> <t6836>Duvarlar ahşaptı ama, zemin masif demirdendi.</t6836> <t6837>Tabanı daha yakından incelediğimde, bütün zemini kaplayan ince bir metal toz olduğunu fark ettim.</t6837> <t6838>Ne olduğunu iyice anlamak için yere eğilip tozu karıştırıyordum ki kısık bir ses işittim.</t6838> <t6839>Albay bembeyaz kesilmiş halde bana bakıyor, kendi kendine Almanca birşeyler mırıldanıyordu.</t6839>

<t6840>" ‘Ne yapıyorsun orada?' diye sordu sertçe.</t6840>

<t6841>"Bana anlattığı saçma hikâyeye inandığım için kızmıştım.</t6841> <t6842>‘Hayranlıkla, killi toprağın kalitesini seyrediyordum,' dedim.</t6842> <t6843>‘Makinenin gerçekte neye yaradığını bilsem size daha iyi öneride bulunurdum.</t6843><t6844>'</t6844>

<t6845>"Bunu söyler söylemez o kadar sert konuştuğuma pişman oldum.</t6845> <t6846>Albay suratını astı, dumanlı gözlerinde uğursuz bir ışık belirdi.</t6846>

<t6847>" ‘Pekâlâ,' dedi, ‘makineyle ilgili her şeyi öğreneceksiniz.</t6847><t6848>'</t6848> <t6849>Geriye doğru bir adım attı, küçük kapıyı hızla kapayıverdi.</t6849> <t6850>Dışarıdan da kilitledi.</t6850> <t6851>Ona doğru koşup kapının koluna asıldım ama nafile.</t6851> <t6852>Tekmelerime ve yumruklarıma rağmen kapı sapasağlam duruyordu.</t6852> <t6853>‘Hey!' diye bağırdım.</t6853> <t6854>‘Heey! Albay! Çıkarın beni buradan!</t6854><t6855>'</t6855>

<t6856>"Derken birden, sessizliğin ortasında, yüreğimi ağzıma getiren bir ses duydum.</t6856>

<t6857>Kaldıraçların yukarı kalkışı ve sızdıran silindirin çıkardığı vızıltı.</t6857> <t6858>Albay motoru çalıştırmıştı.</t6858>

<t6859>Lamba döşemeyi incelerken koyduğum yerde duruyordu.</t6859> <t6860>Yaydığı ışıkta, siyah renkli tavanın sarsılarak yavaş yavaş üzerime doğru alçaldığını gördüm.</t6860> <t6861>Belki ilk bakışta o kadar tehlikeli görünmüyordu ama bir dakika içinde beni ezip şekilsiz bir püre haline getirebilecek kadar güçlü olduğunu biliyordum.</t6861> <t6862>Çığlıklar atarak kapıya atıldım ve tırnaklarımla kilidi parçalamaya çalıştım.</t6862> <t6863>Albaya beni, bırakması için yalvarıyordum ama kaldıraçların acımasız gürültüsü çığlıklarımı boğuyordu.</t6863> <t6864>Tavan, kafamın on-on beş santim üzerine kadar inmişti; elimi yukarı kaldırdığımda sert, pürüzlü yüzeyine değebiliyordum.</t6864> <t6865>O anda bir fikir aklımdan yıldırım gibi geçti; ölümün acısı vücudumun alacağı duruma göre değişebilirdi.</t6865> <t6866>Yüz üstü yattığım taktirde ağırlık omurgama binecekti; o korkunç anı düşünmek bile beni çılgına çevirmeye yetiyordu.</t6866> <t6867>Yoksa arka üstü mü yatsaydım?</t6867> <t6868>O zaman üzerime gelen öldürücü siyah gölgeye bakacak kadar korkusuz olabilecek miydim?</t6868> <t6869>Artık ayakta duramaz hale gelmiştim ki gözüm, içimdeki umut ışığını canlandıran birşeye takıldı.</t6869>

<t6870>"Tabanın ve tavanın demirden yapılmış olduğunu söylemiştim ya!..</t6870> <t6871>Ama duvarları ahşaptı.</t6871> <t6872>Ümitsizce etrafıma son kez hızlı bir bakış attığımda, duvarı oluşturan tahta perdelerden birinin aralığından incecik sarı bir ışık sızdığını gördüm.</t6872> <t6873>Bu aralık gittikçe genişledi, derken bir geçit açıldı.</t6873> <t6874>Gözlerime inanamıyordum; oradan kurtulmamı sağlayacak bir geçitti bu.</t6874> <t6875>Deli gibi kendimi o delikten dışarı fırlattım, bir az sonra yarı baygın halde diğer tarafta yığıldım kaldım.</t6875> <t6876>Geçit arkamdan tekrar kapanmıştı ama lambanın şangırtısı ile hemen ardından metal yüzeylerinin birleşmesinden çıkan gıcırtı, ölümden nasıl kıl payı kurtulduğumu anlatıyordu.</t6876>

<t6877>"Bileğimin sertçe çekiştirilmesiyle kendime geldim.</t6877> <t6878>Dar bir koridorun taş döşemesinde yatıyordum ve yanımda, sağ eliyle bir mum tutarken, sol eliyle beni çekiştirip duran bir kadın vardı.</t6878> <t6879>Bu, aptal gibi davranıp uyarısına kulak asmadığım kadının ta kendisiydi.</t6879>

<t6880>" ‘Gelin! Gelin!' diye bağırıyordu nefes nefese.</t6880> <t6881>‘Her an gelebilirler.</t6881> <t6882>Sizin orada olmadığınızı görecekler.</t6882> <t6883>Çok az zamanımız var, çabuk gelin!</t6883><t6884>'</t6884>

<t6885>"Ee, bu defa tavsiyesine uydum.</t6885> <t6886>Titreyen bacaklarla ayağa kalktım ve koridor boyunca koşmaya başladım; dönen bir merdivenden indik.</t6886> <t6887>Tam başka geniş bir koridora ulaşmıştık ki, koşan ayakların seslerini ve iki adamın bağırışlarını duyduk.</t6887> <t6888>Biri bizim olduğumuz kattan diğerine cevap veriyor, öbürü de bir alt kattan sesleniyordu.</t6888> <t6889>Yol göstericim olduğu yerde dondu ve çıldırmak üzereymiş gibi etrafına bakındı.</t6889> <t6890>Derken bir kapı açtı, burası bir yatak odasıydı ve pencereden içeri ayışığı giriyordu.</t6890>

<t6891>" ‘Bu tek şansınız,' dedi.</t6891> <t6892>‘Çok yüksek ama belki atlayabilirsiniz.</t6892><t6893>'</t6893>

<t6894>"Tam bu esnada koridorun sonunda bir ışık göründü.</t6894> <t6895>Bir elinde fener, diğer elinde kasap satırına benzeyen silahıyla Albay Lysander Stark bize doğru koşmaya başladı.</t6895> <t6896>Yatak odasına daldım, pencereyi açtım ve dışarı baktım.</t6896> <t6897>Mehtapta aydınlanan bahçe ne kadar da huzurlu, sakin ve tatlı görünüyordu.</t6897> <t6898>Yükseklik on metre ya vardı, ya yoktu.</t6898> <t6899>Pencere pervazına çıktım ama beni takip eden kişiyle kurtarıcım arasında ne konuşulduğunu duymadan atlamak istemedim.</t6899> <t6900>Albay kadına saldıracak olursa bütün tehlikeleri göze alıp imdadına yetişecektim.</t6900> <t6901>Bu düşünce aklımdan henüz geçmişti ki, adam kapıda belirdi.</t6901> <t6902>Kadını yana iterek geçmeye çalıştı ama o, kollarını adamın etrafına dolayıp engellemeye çalıştı.</t6902>

<t6903>" ‘Fritz! Fritz!' diye haykırdı.</t6903> <t6904>‘Geçen sefer bana verdiğin sözü unutma.</t6904> <t6905>Bir daha böyle bir şey olmayacak demiştin.</t6905> <t6906>O bir şey söylemez.</t6906> <t6907>Kimseye anlatmayacak.</t6907><t6908>'</t6908>

<t6909>" ‘Sen delisin Elise!' diye bağırdı Albay, kadından kurtulmaya çalışarak.</t6909> <t6910>‘Hepimizi mahvedeceksin.</t6910> <t6911>O çok şey gördü.</t6911> <t6912>Bırak da geçeyim diyorum sana.</t6912><t6913>'</t6913> <t6914>Kadını bir yana iterek pencereye koştu ve kocaman silahıyla bana saldırdı.</t6914> <t6915>Ben kendimi aşağı sarkıtmış ve parmaklarımla pencerenin pervazına tutunuyordum.</t6915> <t6916>Tam o anda satırı indirdi.</t6916> <t6917>Hafif bir acı hissettim, ellerim kaydı ve aşağıdaki bahçeye düştüm.</t6917>

<t6918>"Oldukça sarsılmıştım ama hiçbir yerim incinmemişti.</t6918> <t6919>Hâlâ tehlikede olduğumun farkındaydım, onun için ayağa kalktım ve tüm gücümle çalıların arasına daldım.</t6919> <t6920>Koşarken, birdenbire şiddetli bir baş dönmesi ve mide bulantısı hissettim.</t6920> <t6921>Acıyla zonklayan elime baktım ve ilk defa o zaman baş parmağımın olmadığını ve yaramdan kan fışkırdığını gördüm.</t6921> <t6922>Mendille sarmaya uğraştıysam da kulaklarım ansızın çınlamaya başladı, o anda gül fidanlarının arasına düşüp bayıldım.</t6922>

<t6923>"Baygın halde ne kadar yatmışım, hiç bilmiyorum.</t6923> <t6924>Epey uzun bir süre olmalı, çünkü ayıldığımda ay kaybolmuştu ve sabahın ilk ışıkları görünüyordu.</t6924> <t6925>Etrafa düşen çiğ nedeniyle giysilerim sırılsıklamdı; ceketimin her yeri yaralı elimden akan kanla kıpkırmızı olmuştu.</t6925> <t6926>Çektiğim acı, gece yaşadığım tüm olayları bir saniyede hatırlamama neden oldu.</t6926> <t6927>Takipçilerimin hâlâ peşimde olabileceğini düşünerek hemen ayağa fırladım.</t6927> <t6928>Ne var ki, etrafıma bakındığımda şaşırdım kaldım; ne bir ev vardı, ne de bahçe!</t6928> <t6929>Ana yolun hemen yanındaki çitin dibine düşüp kalmışım.</t6929> <t6930>Bulunduğum yerden baktığımda az aşağıda uzunlamasına evler gördüm; biraz daha yaklaşınca, önceki gece buraya varırken inmiş olduğum istasyon çıkıverdi karşıma.</t6930> <t6931>Elimdeki şu iğrenç yara olmasaydı bir akşam önce olan bitenlerin kötü bir rüya olduğunu düşünürdüm.</t6931>

<t6932>" ‘Yarı baygın bir halde istasyona girip sabah trenini sordum.</t6932> <t6933>Bir saat sonra Reading'e bir tane varmış.</t6933> <t6934>Buraya geldiğim geceki görevli adamın hâlâ orada olduğunu fark ettim.</t6934> <t6935>Kendisine Albay Lysander Stark diye birini tanıyıp tanımadığını sordum.</t6935> <t6936>İsim ona yabancıymış.</t6936> <t6937>Önceki gece beni bekleyen faytonu fark etmiş miydi?</t6937> <t6938>Hayır, fark etmemiş.</t6938> <t6939>Yakınlarda bir polis karakolu var mıydı?</t6939> <t6940>Üç mil ötede bir tane varmış.</t6940>

<t6941>"Zayıf ve hasta halimle benim için fazla uzaktı.</t6941> <t6942>Polise hikâyemi anlatma işini şehire dönene kadar ertelemeye karar verdim.</t6942> <t6943>Geldiğimde saat altıyı biraz geçiyordu, onun için önce yaramı sardırmaya gittim.</t6943> <t6944>Doktor çok nazikmiş, sonunda beni buraya getirdi.</t6944> <t6945>İşim size düştü Bay Holmes, ne tavsiye ederseniz yapacağıma dair söz veriyorum.</t6945><t6946>"</t6946>

<t6947>Bu ilginç hikayeyi dinledikten sonra ikimiz de bir süre sessizce oturduk.</t6947> <t6948>Sonunda Sherlock Holmes, kitaplığına giderek içi gazete küpürleriyle dolu albüm çıkardı.</t6948>

<t6949>"Burada ilginizi çekecek bir ilan var," dedi.</t6949> <t6950>"Bir yıl kadar önce bütün gazetelerde çıkmıştı.</t6950> <t6951>Dinleyin: ‘Kayıp.</t6951> <t6952>Bay Jeremiah Hayling.</t6952> <t6953>Yirmi altı yaşında, su mühendisi.</t6953> <t6954>Akşam saat onda evini terk ettikten sonra kendisinden bir daha haber alınamamıştır.</t6954> <t6955>Üzerinde siyah'… vesaire.</t6955> <t6956>Ne dersiniz?</t6956> <t6957>Bana kalırsa Albay, makinesini en son o zaman tamir ettirdi.</t6957>

<t6958>"Aman Tanrım!" diye bağırdı hastam.</t6958> <t6959>"Bu, kadının söylediklerini de açıklıyor.</t6959><t6960>"</t6960>

<t6961>"Çok haklısınız.</t6961> <t6962>Albay, soğukkanlı ve gaddar bir adam olmalı, kimsenin küçük oyununu bozmasına izin vermeyecek.</t6962> <t6963>Neyse, şimdi saniyelerin bile önemi var.</t6963> <t6964>Hazırsanız önce Scotland Yard'a uğrayalım, oradan da Eyford'a gideriz.</t6964><t6965>"</t6965>

<t6966>Yaklâşık üç saat sonra, hepimiz, Reading'den kalkıp küçük Berkshire kasabasına giden trende beraberdik.</t6966> <t6967>Sherlock Holmes, su mühendisi, Scotland Yard'tan Müfettiş Bradstreet, bir sivil polis ve ben.</t6967> <t6968>Bradstreet, önündeki koltuğa bir harita açmış ve pusulasını kullanarak Eyford'u merkez alan bir halka çizmekle meşguldü.</t6968>

<t6969>"İşte burası," dedi, "kasabanın etrafında on millik bir yarıçap.</t6969> <t6970>Aradığımız yer bu çemberin dışına yakın bir yer olmalı.</t6970> <t6971>Sanırım on mil demiştiniz, öyle değil mi bayım.</t6971><t6972>"</t6972>

<t6973>"Bir saatlik bir yoldu.</t6973><t6974>"</t6974>

<t6975>"Aynı yoldan sizi baygın halde geri getirdiler, öyle mi?</t6975><t6976>"</t6976>

<t6977>"Öyle olmalı.</t6977> <t6978>Sanki beni kaldırılıp başka bir yere götürdüler.</t6978><t6979>"</t6979>

<t6980>"Anlamadığım bir husus var," diye lafa karıştım.</t6980> <t6981>"Sizi bahçede baygın halde bulduklarında neden öldürmediler?</t6981> <t6982>Belki de kadının o serseriye yalvarmaları işe yaradı.</t6982><t6983>"</t6983>

<t6984>"Sanmam.</t6984> <t6985>Albayınki kadar duygusuz bir suratı daha önce hiç görmemiştim.</t6985><t6986>"</t6986>

<t6987>"Neyse, yakında her şeyi öğreneceğiz zaten," dedi Bradstreet.</t6987> <t6988>"Ben çemberimi buraya çizdim.</t6988> <t6989>Keşke peşinde olduğumuz insanları tam olarak hangi noktada aramamız gerektiğini bilseydik.</t6989><t6990>"</t6990>

<t6991>"O noktayı size parmağımla gösterebilirim sanırım," dedi Holmes sessizce.</t6991>

<t6992>"Ah, gerçekten mi!" diye çıkıştı müfettiş.</t6992> <t6993>"Daha şimdiden fikrinizi oluşturdunuz demek!</t6993> <t6994>Eh, bakalım kim haklı çıkacak.</t6994> <t6995>Bana kalırsa aradığımız herifler bu dairenin güneyinde olmalı, çünkü oranın topraklan daha tenhadır.</t6995><t6996>"</t6996>

<t6997>"Bence doğuda," dedi hastam.</t6997>

<t6998>"Ben de oyumu batı için kullanıyorum," dedi sivil polis.</t6998> <t6999>"Orada sakin küçük köyler bulunur.</t6999><t7000>"</t7000>

<t7001>"Ben de kuzey diyorum," dedim.</t7001> <t7002>"Çünkü bu kısımlar engebeli değil; dostumuzun anlattığına bakılırsa faytonla giderken yokuş aşağı veya yokuş yukarı gittiklerini hatırlamıyor.</t7002><t7003>"</t7003>

<t7004>"Hadi bakalım," diye atıldı müfettiş gülerek; "çok hoş, hepimiz farklı düşünüyoruz.</t7004> <t7005>Her dört yön söylendi.</t7005> <t7006>Siz oyunuzu kime veriyorsunuz, Bay Holmes?"</t7006>

<t7007>"Hiçbirinize.</t7007> <t7008>Hepiniz yanılıyorsunuz.</t7008><t7009>"</t7009>

<t7010>"Ama hepimizin yanılması mümkün değil.</t7010><t7011>"</t7011>

<t7012>"Ama yanılıyorsunuz," dedi Holmes.</t7012> <t7013>"İşte benim yerim şurası," diyerek parmağını dairenin tam merkezine koydu.</t7013> <t7014>"İşte, onları burada bulacağız.</t7014><t7015>"</t7015>

<t7016>"Peki, on millik yolculuk ne oldu?" diye sordu Hatherley, şaşkınlık içinde.</t7016>

<t7017>"Beş ileri, beş geri.</t7017> <t7018>İşte bu kadar basit.</t7018> <t7019>Arabaya bindiğinizde atın dinlenmiş olduğunu kendiniz söylediniz.</t7019> <t7020>On mil o kötü yollarda koşmuş olsaydı nasıl böyle zinde görünürdü?</t7020><t7021>"</t7021>

<t7022>"Tamam, şimdi numarayı anladım," dedi Bradstreet, düşünceli bir şekilde.</t7022> <t7023>"Çetenin yaptığı şey gün gibi âşıkâr.</t7023><t7024>"</t7024>

<t7025>"Kesinlikle.</t7025> <t7026>Bunlar şeytana pabucunu ters giydiren cinsten kalpazanlar," dedi Holmes.</t7026> <t7027>"Makineyi, gümüş yerine başka alaşımlar oluşturmak için kullanıyorlar.</t7027><t7028>"</t7028>

<t7029>"Son zamanlarda kurnaz bir çetenin bu işin içinde olduğunu biliyorduk," dedi Müfettiş.</t7029> <t7030>"Binlerce madeni parayı piyasaya sürdüler.</t7030> <t7031>Reading'e kadar izlerini takip ettik ama izlerini büyük bir ustalıkla silmiş oldukları için maalesef daha ileri gidememiştik.</t7031> <t7032>Bu da işlerinin ehli olduklarım gösteriyor.</t7032> <t7033>Ama şimdi, elimize geçen bu güzel fırsat sayesinde yakalarına yapışabileceğiz"</t7033>

<t7034>Ama müfettiş yanılmıştı, çünkü bu suçluların kanunun ellerine düşmeye hiç niyetleri yoktu.</t7034> <t7035>Eyford tren istasyonuna vardığımızda, bir ağaç öbeğinin arkasından yükselen ve çevreyi uğursuzca kaplayan kocaman bir duman bulutu gözümüze çarptı.</t7035>

<t7036>Tren bizi indirip yeniden hareket etmek üzereyken "yangın mı çıkmış?" diye sordu Bradstreet.</t7036>

<t7037>"Evet, efendim!" dedi istasyon müdürü.</t7037>

<t7038>"Ne zaman çıktı?</t7038><t7039>"</t7039>

<t7040>"Dün gece çıkmış diye duydum efendim, ama giderek yayılıyor.</t7040> <t7041>Bütün ev alevler içinde kaldı.</t7041><t7042>"</t7042>

<t7043>"Kimin evi?"</t7043>

<t7044>"dr Becher'in.</t7044><t7045>"</t7045>

<t7046>Mühendis dostumuz araya girdi: "Söylesenize, şu Dr Becher uzun, sivri burunlu zayıf bir Alman değil mi?</t7046><t7047>"</t7047>

<t7048>İstasyon müdürü neşeyle gülmeye başladı.</t7048> <t7049>"Hayır efendim, dr Becher bir İngiliz'dir ve köyde ondan daha koca göbekli biri daha yoktur.</t7049> <t7050>Ama onunla kalan bir beyefendi var; özel hastasıymış anladığım kadarıyla yabancı.</t7050> <t7051>Görünüşe bakılırsa, okkalı bir bifteğe ihtiyacı var gibi.</t7051><t7052>"</t7052>

<t7053>İstasyon müdürü daha konuşmasını bitirmeye kalmadan hepimiz yangının olduğu yöne doğru koşmaya başlamıştık.</t7053> <t7054>Yol küçük bir tepeye çıkıyordu ve önümüzde, pencerelerinden ve kapısından alevler püsküren beyaz bir bina duruyordu.</t7054> <t7055>Bahçesinde üç itfaiye arabası alevlerle boğuşup duruyordu.</t7055>

<t7056>"İşte burası!" diye bağırdı Hatherley heyecanla.</t7056> <t7057>"İşte çakıl taşlı yol ve şunlar da içinde baygın yattığım gül fidanları.</t7057> <t7058>Şurada gördüğünüz ikinci kattaki pencereden atlamıştım.</t7058><t7059>"</t7059>

<t7060>"Eh, en azından onlardan intikamınızı almışsınız," dedi Holmes.</t7060> <t7061>"Anlaşılan gaz lambanız presin altında ezilirken ahşap duvarları tutuşturmuş.</t7061> <t7062>O sırada herifler heyecanla sizi kovalamakla meşgul oldukları için bunu fark edememişler.</t7062> <t7063>Herhalde çoktan kaçıp gitmişlerdir ama siz yine de eski dostlarınıza bir bakınsanız iyi olur.</t7063><t7064>"</t7064>

<t7065>Holmes'ün tahmini doğru çıktı.</t7065> <t7066>Gitmişlerdi.</t7066> <t7067>O günden sonra ne o güzel kadından, ne uğursuz Almandan, ne de suratsız İngiliz'den bir haber alınabilmişti.</t7067> <t7068>O sabah bir çiftçi, büyük sandık yüklü bir arabanın içindeki, birkaç kişiyle birlikte hızla Reading'e doğru gitmekte olduğunu görmüş.</t7068> <t7069>Bunun dışında başka hiçbir ize rastlanmadı.</t7069> <t7070>Holmes'ün müthiş zekâsı bile kaçakların nerede olduklarına dair bir ipucu bulunmasını sağlayamadı.</t7070> <t7071>İtfaiyeciler, içeride buldukları garip şeylere bir hayli şaşırmışlardı.</t7071> <t7072>İkinci kattaki pencere pervazında kopmuş bir insan başparmağı bulmaları şaşkınlıklarını daha da arttırmıştı.</t7072> <t7073>Akşama doğru, çabaları nihayet sonuç verdi ve yangını söndürdüler.</t7073>

<t7074>Ama çatı çökmüştü ve bütün ev öyle bir enkaza dönmüştü ki, talihsiz müşterimize o kadar pahalıya patlayan makineden, yamulmuş birkaç silindir ve demir boruların haricinde hiçbir şey kalmamıştı.</t7074> <t7075>Bol miktarda nikel ve kalay bulunduysa da madeni paralardan eser yoktu.</t7075> <t7076>Anlaşılan arabayla kaçırılan büyük sandıklara istif edilmişti.</t7076> <t7077>Su mühendisimizin şuurunu kaybettiği bahçeden ayıldığı noktaya nasıl geldiği sorusu, bahçedeki yumuşak toprakta bulunan izler olmasa, sonsuza kadar cevap bulunamayabilirdi.</t7077> <t7078>Biri çok küçük, diğeri de çok büyük ayaklı iki kişi tarafından taşınmıştı.</t7078> <t7079>Büyük ihtimalle, ortağı kadar kötü ve ölüme susamış biri olmayan sessiz İngiliz, kadınla beraber baygın adamı tehlikeden uzaklaştırmıştı.</t7079>

<t7080>Londra'ya kalkan trene binerken mühendisimiz üzgün bir ifadeyle, "Yaptığım işe bak!" dedi.</t7080> <t7081>"Başparmağımı kaybettim yetmiyormuş gibi, elli Gine de uçtu gitti.</t7081> <t7082>Peki ne kazandım?</t7082><t7083>"</t7083>

<t7084>"Tecrübe," dedi Holmes gülerek.</t7084> <t7085>"Bu işe yarayabilir, biliyorsun.</t7085> <t7086>Tek yapman gereken, hayatının sonuna kadar hatırlaman için bunu kelimelere dökmek.</t7086><t7087>"</t7087>





<t7088>Asil Bekâr</t7088>




<t7089>Lord St.</t7089> <t7090>Simon'ın evliliği ve ardından garip şekilde boşanması, talihsiz damadın içinde bulunduğu yüksek çevrelerde epey zamandır konuşulmaz olmuştu.</t7090> <t7091>Yeni skandallar ve onların nahoş ayrıntıları, bu dört yıllık dramla ilgili dedikoduları gölgelemişti.</t7091> <t7092>Bütün gerçekler halka anlatılmadığı ve dostum Sherlock Holmes'ün bu meselenin çözümünde büyük bir payı olduğu için, bu çarpıcı hikâyeyi olduğu gibi anlatmam gerektiğini düşünüyorum.</t7092>

<t7093>Ben evlenmeden birkaç hafta önce, Holmes'la birlikte Baker Sokağı'ndaki evi paylaşıyorduk.</t7093> <t7094>Dostum bir öğleden sonra gezintisinden döndüğünde masanın üzerinde onu bekleyen bir mektup buldu.</t7094> <t7095>O gün, aniden çıkan sonbahar rüzgârlarıyla birlikte yağmur yağmaya başlayınca ben de bütün gün evde kalmıştım.</t7095> <t7096>Afganistan seferinden kalan bacağımdaki Jezail kurşunu da bütün gün zonklayıp durmuştu.</t7096> <t7097>Rahat bir koltuğa oturmuş, bacaklarımı da birbirinin üzerine uzatmış halde bir sürü gazete okudum.</t7097> <t7098>Sonunda günün haberlerine doyunca gazeteleri bir kenara attım ve uyuşuk bir halde öylece uzandım.</t7098> <t7099>Derken masanın üzerinde duran, büyük bir taçla süslenmiş zarfa bakıp dostumun bu asil müşterisinin kim olduğunu tembel tembel merak ettim.</t7099>

<t7100>Holmes içeri girdiğinde, ona "Önemli bir mektubun var," dedim.</t7100> <t7101>"Yanlış hatırlamıyorsam, genelde sabahları balıkçılardan ve gelgit gözcülerinden başka kimseden mektup almazdın.</t7101><t7102>"</t7102>

<t7103>"Evet, çok çeşitli insanlardan mektup aldığım doğru," diye cevap verdi gülümseyerek.</t7103> <t7104>"Sıradan vakalar genelde daha ilginç olurlar.</t7104> <t7105>Bu mektup ise, gittiği yerde insanın canını sıkan veya bol bol yalan söylemesini gerektiren, münasebetsiz bir davetiyeye benziyor."</t7105> <t7106>Mührü kopartarak zarfın içindekilere baktı.</t7106>

<t7107>"Yok canım!</t7107> <t7108>İlgi çekici bir şey olabilir.</t7108><t7109>"</t7109>

<t7110>"Bir davetiye değil herhalde.</t7110><t7111>"</t7111>

<t7112>"Hayır, tam bir iş mevzusu.</t7112><t7113>"</t7113>

<t7114>"Asil bir müşteriden mi?</t7114><t7115>"</t7115>

<t7116>"İngiltere'nin en asillerinden.</t7116><t7117>"</t7117>

<t7118>"Aziz dostum, kutlarım seni.</t7118><t7119>"</t7119>

<t7120>"Seni temin ederim Watson, müşterimin mevkisinden ziyade davası ilgilendiriyor beni.</t7120> <t7121>Son zamanlarda gazeteleri okuyorsun, değil mi?</t7121><t7122>"</t7122>

<t7123>"E, tabii," dedim iç çekip köşedeki gazete yığınını işaret ederek.</t7123> <t7124>"Yapacak başka bir şeyim yoktu.</t7124><t7125>"</t7125>

<t7126>"Bak bu iyi; belki de bana bu vakada yardımcı olabilirsin.</t7126> <t7127>Ben suç haberleri ve kayıp ilanları dışında başka bir şey okumam da.</t7127> <t7128>Hele şu ikincisi her zaman bilgilendirici olmuştur benim için.</t7128> <t7129>Son haberleri yakından takip ettiysen, Lord St.</t7129> <t7130>Simon ve evliliği hakkında da bir şeyler okumuşsundur herhalde.</t7130><t7131>"</t7131>

<t7132>"Oo tabii, hem de büyük bir ilgiyle.</t7132><t7133>"</t7133>

<t7134>"Şahane! Elimdeki mektup Lord St.</t7134> <t7135>Simon'dan geliyor.</t7135> <t7136>Şimdi sana bu mektubu okuyacağım, sen de gazetelere bakıp bu meseleyle ilgili yazılanları aktaracaksın.</t7136> <t7137>Okuyorum:</t7137>



<t7138>"Sevgili Bay Sherlock Holmes,</t7138>

<t7139>Lord Backwater, fikirlerinize ve sırdaşlığınıza sonuna kadar güvenebileceğimi söyledi.</t7139> <t7140>Bu nedenle, evliliğimle ilgili çok acı verici bir olay hakkında size danışmaya karar verdim.</t7140> <t7141>Scotland Yard'dan Bay Lestrade de bu meseleyle ilgileniyor ve kendisi sizinle işbirliği yapmaya karşı çıkmayacağını, hatta bunun yararlı olacağınıza inandığını beyan etti.</t7141> <t7142>Öğleden sonra saat dörtte geleceğim.</t7142> <t7143>Eğer o vakitte başka bir randevunuz varsa ertelemenizi rica ediyorum, çünkü bu mesele çok ciddi.</t7143>

<t7144>Görüşmek üzere;</t7144>

<t7145>Robert St.</t7145> <t7146>Simon"</t7146>



<t7147>Holmes mektubu katlarken, "Grosvenor Malikâne-sinden gönderilmiş, tüy kalemle yazılmış ve asil lordumuzun sağ elinin serçe parmağına mürekkep sıçramış," dedi.</t7147> <t7148>"Saat dörtte demiş.</t7148> <t7149>Şimdi saat üç.</t7149> <t7150>Bir saat içinde burada olur.</t7150><t7151>"</t7151>

<t7152>"O halde senin de yardımınla meseleyi açıklığa kavuşturmak için vaktimiz var.</t7152> <t7153>Sen gazetelerdeki haberleri zaman sırasına göre diz.</t7153> <t7154>Ben de müşterimizin kim olduğuna bir bakayım."</t7154> <t7155>Şöminenin yanındaki raftan kırmızı kaplı bir kitap aldı.</t7155> <t7156>"İşte buldum," dedi, oturup, kitabı dizlerinin üstüne koyarak.</t7156> <t7157>"Lord Robert Walsingham de Vere St.</t7157> <t7158>Simon, Balmoral Dükü'nün ikinci oğlu.</t7158> <t7159>1846'da doğmuş.</t7159> <t7160>Şu anda kırk bir yaşında ve yaşı evliliğe uygun.</t7160> <t7161>Bir dönem, Kolonilerin sekreterliğini yapmış.</t7161> <t7162>Babası Dük, bir zamanlar Dışişleri Bakanlığı yapmış.</t7162> <t7163>Plantagenet soyuyla yakın akrabalığı, Tudor soyuyla da uzak akrabalığı var.</t7163> <t7164>Burada çok aydınlatıcı bilgiler yokmuş.</t7164> <t7165>Sana dönsem iyi olur Watson, asıl bilgiler sende.</t7165><t7166>"</t7166>

<t7167>"Aradığımı kolayca buldum," dedim, "çünkü bilgiler çok yeni, hem mesele de çok çarpıcı.</t7167> <t7168>Fakat bir araştırma yaparken başka meselelerle rahatsız edilmekten hoşlanmadığını bildiğim için bu bilgileri sana aktarmaya çekindim.</t7168><t7169>"</t7169>

<t7170>"Şu Grosvenor'daki taşıma arabası meselesinden mi bahsediyorsun?</t7170> <t7171>O küçük mesele halloldu bile; zaten ilk andan belliydi ne olduğu!</t7171> <t7172>Zahmet olmazsa, gazetelerden derlediklerini okuyabilir misin?</t7172><t7173>"</t7173>

<t7174>"İşte ilk gözüme çarpan haber.</t7174> <t7175>Birkaç hafta önce Morning Post gazetesinin dedikodu köşesinde yayınlanmış.</t7175> <t7176>Şöyle yazıyor: ‘Söylentiler doğruysa Balmoral Dükü'nün ikinci oğlu Lord Robert St.</t7176> <t7177>Simon ile San Francisco'lu toprak sahibi Aloysius Doran'ın tek kızı Ivan Hatty Doran arasında bir evlilik ayarlandı.</t7177><t7178>"</t7178>

<t7179>"Kısa ve öz," diye araya girdi Holmes, uzun ve zayıf bacaklarını şömineye doğru uzatarak.</t7179>

<t7180>"Aynı haftanın sosyete gazetelerinden birinde konuya daha geniş yer veren bir haber var.</t7180> <t7181>Şöyle diyor: ‘Çok yakında evlilik piyasasında da koruma çağrısı yapılacak, çünkü şimdiki serbest piyasa ilkesi, kendi iç piyasamızın aleyhine gelişiyor.</t7181> <t7182>Büyük Britanya'nın soylu zatlarını teker teker Atlantik'in karşı yakasındaki kuzenlerimize kaptırıyoruz.</t7182> <t7183>Bu albenili istilacılar, geçen hafta yeni bir ganimet daha ele geçirdiler.</t7183> <t7184>Aşk tanrısının oklarına yirmi yıldır direnen Lord St.</t7184> <t7185>Simon, sonunda pes etti ve Kaliforniya'lı bir milyonerin büyüleyici kızı Hatty Doran'la yakında evleneceklerini açıkladı.</t7185> <t7186>Westbury House kutlamalarında zarif bedeni ve etkileyici yüzüyle dikkatleri üzerine çeken Bayan Doran evin tek çocuğu ve çeyizinin altı haneli rakamlara ulaşacağı söyleniyor.</t7186> <t7187>Balmoral Dükü'nün son birkaç yıldır tablolarını satmak zorunda kaldığı ve Lord St.</t7187> <t7188>Simon'ın Birchmoor'da küçük bir arazi dışında kendine ait hiçbir serveti olmadığı için, bu evlilikten kârlı çıkacak olanın sadece Kaliforniyalı bayan olmadığı kesin.</t7188><t7189>'"</t7189>

<t7190>"Başka bir şey var mı?" diye sordu Holmes esneyerek.</t7190>

<t7191>"Evet, haber bol.</t7191> <t7192>Sabah gazetesinde habere Hannover Meydanı'ndaki St.</t7192> <t7193>George Kilisesi'nde sade bir tören yapılacağı, törene sadece birkaç yakın dostun çağrılacağı ve kutlamanın, Bay Aloysius Doran'ın yeni satın aldığı Lancaster'deki evinde düzenleneceği de eklenmiş.</t7193> <t7194>İki gün sonra ise, yani geçen Çarşamba, kısa bir ilanla düğünün yapılmış olduğu ve balayının Lord Backwater'in Petersfield'daki evinde geçirileceği bildiriliyor.</t7194> <t7195>Gelin kaybolmadan önceki bütün haberler bunlar.</t7195><t7196>"</t7196>

<t7197>"Neyden önceki?" diye sordu Holmes irkilerek.</t7197>

<t7198>"Gelin kaybolmadan önceki.</t7198><t7199>"</t7199>

<t7200>"Ne zaman kaybolmuş?</t7200><t7201>"</t7201>

<t7202>"Düğünden sonraki ilk sabah.</t7202><t7203>"</t7203>

<t7204>"Gerçekten mi?</t7204> <t7205>Bak şimdi olay ilginç bir hal almaya başladı; e biraz da dramatik.</t7205><t7206>"</t7206>

<t7207>"Evet, biraz sıra dışı olması beni de etkiledi.</t7207><t7208>"</t7208>

<t7209>"Genellikle ya törenden önce ya da balayı sırasında kaybolurlar.</t7209> <t7210>Böylesine ilk kez rastlıyorum.</t7210> <t7211>Rica etsem, ayrıntıları anlatır mısın?</t7211><t7212>"</t7212>

<t7213>"Ama çok eksik olduklarını söylemeliyim.</t7213><t7214>"</t7214>

<t7215>"Belki gerisini biz tamamlarız.</t7215><t7216>"</t7216>

<t7217>"Dünkü sabah gazetelerinden birinde çıkan bir haber, hadiseyi çok iyi aktarıyor.</t7217> <t7218>Başlığı şöyle:</t7218>

<t7219>" ‘Meşhur Düğünde Tuhaf Hadise':</t7219>

<t7220>" ‘Lord St.</t7220> <t7221>Simon'ın ailesi, evliliğiyle ilgili olarak meydana gelen garip ve üzücü olaylar yüzünden zor günler geçiriyor.</t7221> <t7222>Dün gazetelerde de ilan edilen tören, evvelsi sabah yapıldı; ama bir süredir ortalıkta dolaşan dedikoduların iç yüzü daha yeni yeni ortaya çıkıyor.</t7222> <t7223>Yakınları olayı gizlemeye çalışsa da, hadise halkın dikkatini o kadar çekti ki artık olanları örtbas etmek imkânsız.</t7223>

<t7224>" ‘Hanover Meydanı'nda bulunan St.</t7224> <t7225>George Kilisesi'nde yapılan çok sade törene, gelinin babası Bay Aloysius Doran, Balmoral Düşesi, Lord Backwater, Lord Eustace ve Leydi Clara St.</t7225> <t7226>Simon (damadın erkek ve kız kardeşleri) ve Leydi Alicia Whittington dışında kimse katılmadı.</t7226> <t7227>Törenden sonra, herkes Bay Aloysius Doran'ın Lancaster'daki evinde hazırlanan kahvaltıya gitti.</t7227> <t7228>İsmi bilinmeyen bir kadının, Lord St.</t7228> <t7229>Simon'la ilgili bazı iddiaları olduğunu söyleyerek eve girmeye çalışması üzerine küçük bir kargaşa çıktığı söyleniyor.</t7229> <t7230>Kadın uzun ve zorlu çabalardan sonra uşaklar tarafından uzaklaştırılmış.</t7230> <t7231>Şans eseri eve bu münasebetsiz olaydan önce giren gelin konuklarla kahvaltıya oturmuş ama aniden rahatsızlandığını söyleyerek odasına çıkmış.</t7231> <t7232>Uzun süre dönmeyince çıkan homurtular üzerine babası ona bakmaya gitmiş.</t7232> <t7233>Fakat hizmetçiler, kızın odaya kısa bir süreliğine uğradığını, bir ceket ve bir bone alarak acele aşağı indiğini söylemişler.</t7233>

<t7234>Kapıcılardan biri, bir kadının evden ayrıldığını gördüğünü ama diğerleriyle birlikte olduğunu düşündüğü için onun gelin olmasına ihtimal vermediğini belirtmiş.</t7234> <t7235>Bay Aloysius Doran, kızının kaybolduğuna emin olunca damatla birlikte hemen durumu polise bildirmiş.</t7235> <t7236>Bu garip hadiseyi aydınlatmak için derhal soruşturma açılmış.</t7236> <t7237>Ne var ki geçen geceye kadar kayıp bayanın nerede olduğuna dair hiçbir bilgi alınamamış.</t7237> <t7238>Olayda bir bit yeniği olduğuna dair söylentiler var.</t7238> <t7239>Polis evin girişinde kargaşa yaratan kadını tutuklamış.</t7239> <t7240>Bu kadının, kıskançlık veya başka bir nedenle gelinin garip kayboluşunda parmağının olabileceğinden şüpheleniliyor.</t7240><t7241>'"</t7241>

<t7242>"Hepsi bu kadar mı?</t7242><t7243>"</t7243>

<t7244>"Bir başka sabah gazetesinde küçük bir haber daha var.</t7244><t7245>"</t7245>

<t7246>"Oku bakalım.</t7246><t7247>"</t7247>

<t7248>"Olay çıkaran Bayan Flora Miller'ın tutuklandığı yazıyor.</t7248> <t7249>Eskiden Allegro'da dansözlük yaptığı ve damadı birkaç yıldır tanıdığı öğrenilmiş.</t7249> <t7250>Gazetelerde daha fazla ayrıntı yok.</t7250> <t7251>Gerisi sana kalıyor artık.</t7251><t7252>"</t7252>

<t7253>"Son derece ilginç bir vaka gibi görünüyor.</t7253> <t7254>Dünyada kaçırmam bunu.</t7254> <t7255>Ama kapı mı çalınıyor ne?</t7255> <t7256>Saat dördü biraz geçtiğine göre bu gelen asil müşterimiz olmalı.</t7256> <t7257>Gitmeyi aklından bile geçirme Watson, en azından hafızamı sınamak için bir tanığa ihtiyacım var.</t7257><t7258>"</t7258>

<t7259>Hizmetçi çocuk kapıyı açarak; misafirimizi "Lord Robert St.</t7259> <t7260>Simon," diye takdim etti.</t7260> <t7261>Dik burunlu solgun yüzünde hoş ve kültürlü bir ifade vardı.</t7261> <t7262>İnsanları yönetmeyi ve emrine amade kılmayı iyi bildiğini gösteren kararlı iri gözleriyle bir beyefendi girdi içeri.</t7262> <t7263>Hareketleri canlıydı.</t7263> <t7264>Hafif kamburu ve yürürken bükülen dizleriyle genel görünüşü vaktinden önce yaşlanmış bir adam gibi gösteriyordu onu.</t7264> <t7265>Şapkasını çıkarınca, saçlarının uçlardan beyazladığı ve keli belli oldu.</t7265> <t7266>Geniş yakaları, siyah frakı, beyaz ceketi, sarı eldivenleri, deri ayakkabıları ve açık renk tozluklarıyla havai denecek kadar özenli bir giyim tarzı vardı.</t7266> <t7267>Yavaşça odaya girdi ve kafasını soldan sağa çevirdi.</t7267> <t7268>Bir yandan da sağ elindeki sarı renkli gözlük zincirini sallıyordu.</t7268>

<t7269>"İyi günler Lord St.</t7269> <t7270>Simon," dedi Holmes, ayağa kalkıp misafirin önünde eğilerek.</t7270> <t7271>"Lütfen hasır sandalyeye oturunuz.</t7271> <t7272>Dostum ve meslektaşım dr Watson'ı takdim edeyim.</t7272> <t7273>Şömineye biraz yaklaşın da bu meseleyi konuşalım.</t7273><t7274>"</t7274>

<t7275>"Sizin de tahmin edebileceğiniz gibi, benim için çok üzücü bir hadise bu Bay Holmes.</t7275> <t7276>Fena haldeyim.</t7276> <t7277>Daha önce de buna benzer hassas vakaları çözmüş olduğunuzu duydum, fakat herhalde hiçbiri bu vaka gibi asil bir topluluğu ilgilendirmiyordu.</t7277><t7278>"</t7278>

<t7279>"Aksine.</t7279><t7280>"</t7280>

<t7281>"Efendim?</t7281><t7282>"</t7282>

<t7283>"Böyle bir topluluktan son müşterim bir kraldı.</t7283><t7284>"</t7284>

<t7285>"Aa, gerçekten mi?</t7285> <t7286>Bilmiyordum.</t7286> <t7287>Hangi kral?</t7287><t7288>"</t7288>

<t7289>"İskandinavya Kralı.</t7289><t7290>"</t7290>

<t7291>"Olamaz! O da mı karısını kaybetti?</t7291><t7292>"</t7292>

<t7293>"Takdir edersiniz ki," dedi Holmes yumuşak bir tonla, "müşterilerimin vakalarında gizlilik prensibim vardır.</t7293> <t7294>Sizin için de geçerli bu.</t7294><t7295>"</t7295>

<t7296>"Elbette! Çok doğru!</t7296> <t7297>Çok doğru!</t7297> <t7298>Özür dilerim.</t7298> <t7299>Benim meseleme gelince; bir fikir oluşturabilmeniz için her türlü bilgiyi vermeye hazırım.</t7299><t7300>"</t7300>

<t7301>"Teşekkür ederim.</t7301> <t7302>Şimdiye kadar basına yansıyanları öğrendim.</t7302> <t7303>Sanırım gelinin kaybolmasıyla ilgili şu haber doğru.</t7303><t7304>"</t7304>

<t7305>Lord St.</t7305> <t7306>Simon gazeteye şöyle bir göz attı.</t7306> <t7307>"Evet, buraya kadar hepsi doğru.</t7307><t7308>"</t7308>

<t7309>"Ama bir varmak için bundan fazlası gerekiyor.</t7309> <t7310>Size yönelteceğim sorulara vereceğiniz cevaplarla bir sonuca ulaşmayı umuyorum.</t7310><t7311>"</t7311>

<t7312>"Lütfen buyurun.</t7312><t7313>"</t7313>

<t7314>"Bayan Hatty Doran ile ilk kez nerede tanıştınız?</t7314><t7315>"</t7315>

<t7316>"Bir yıl önce San Francisco'da.</t7316><t7317>"</t7317>

<t7318>"Amerika'da seyahatte miydiniz?</t7318><t7319>"</t7319>

<t7320>"Evet.</t7320><t7321>"</t7321>

<t7322>"O zaman mı nişanlandınız?</t7322><t7323>"</t7323>

<t7324>"Hayır.</t7324><t7325>"</t7325>

<t7326>"Öyleyse ilişkiniz arkadaşçaydı.</t7326><t7327>"</t7327>

<t7328>"Onunla birlikteyken çok eğleniyordum, o da bunu görüyordu.</t7328><t7329>"</t7329>

<t7330>"Babası çok mu zengin?</t7330><t7331>"</t7331>

<t7332>"Pasifik'in en zengin adamı olduğu söyleniyor.</t7332><t7333>"</t7333>

<t7334>"Servetini nasıl yapmış?</t7334><t7335>"</t7335>

<t7336>"Madencilikten!</t7336> <t7337>Birkaç yıl öncesine kadar hiçbir şeyi yokmuş.</t7337> <t7338>Sonra altın bulunca, yatırım yapmış ve çuvallar dolusu para kazanmış.</t7338><t7339>"</t7339>

<t7340>"Peki, genç hanımefendinin, yani karınızın karakteri hakkındaki izleniminiz nedir?</t7340><t7341>"</t7341>

<t7342>Asil misafirimiz gözlüklerini daha hızlı sallamaya başlamıştı.</t7342> <t7343>Sonra gözlerini ateşe çevirdi.</t7343> <t7344>"Bakın Bay Holmes," dedi, "babası zengin olmadan önce karım yirmili yaşlarındaymış.</t7344> <t7345>O dönem boyunca maden kamplarında, ormanlarda, dağlarda dolaşarak büyümüş; dolayısıyla eğitimini okuldan değil, doğadan almış.</t7345> <t7346>Hani erkek Fatma denilen cinsten, sağlam yapılı, yabani ve özgür, geleneklere aldırmayan biri; çok coşkulu ve sabırsız bir mizacı var.</t7346> <t7347>Çabucak karar verir ve kararlarını korkusuzca hayata geçirir.</t7347> <t7348>Ne var ki, özünde soylu bir kadın olduğunu bilmesem,"- hafifçe öksürdü - "ona şerefle taşıdığım soy ismimi vermezdim.</t7348> <t7349>Kendini kahramanca feda edebilecek onuruna düşkün bir kadın o.</t7349><t7350>"</t7350>

<t7351>"Yanınızda bir fotoğrafı var mı?</t7351><t7352>"</t7352>

<t7353>"Evet, bir tane getirdim."</t7353> <t7354>Bir madalyonu açıp kadının çok sevimli yüzünü gösterdi.</t7354> <t7355>Bir fotoğraf değil, fildişinden bir minyatürdü.</t7355> <t7356>Ressam, kadının parlak siyah saçlarını, kocaman siyah gözlerini ve ağzını güzelce ortaya çıkarmıştı.</t7356> <t7357>Holmes minyatürü uzun uzun dikkatlice inceledi, sonra madalyonu kapatıp Lord St.</t7357> <t7358>Simon'a geri uzattı.</t7358>

<t7359>"O zaman, genç hanımefendi Londra'ya geldiğinde ilişkinizi tazelediniz, öyle mi?</t7359><t7360>"</t7360>

<t7361>"Evet.</t7361> <t7362>Babası en son Londra'ya gelirken onu da getirmişti.</t7362> <t7363>Birkaç kez buluştuk, nişanlandık ve şimdi de evliyiz.</t7363><t7364>"</t7364>

<t7365>"Hatırı sayılır pahada bir çeyiz de getirdi sanırım.</t7365><t7366>"</t7366>

<t7367>"Evet, ama ailem için alışılmadık bir miktar değil.</t7367><t7368>"</t7368>

<t7369>"Ve tabii, evlilik fiilen gerçekleştiği için bu size kalıyor.</t7369><t7370>"</t7370>

<t7371>"Aslında bunu hiç araştırmadım.</t7371><t7372>"</t7372>

<t7373>"Kesin öyledir.</t7373> <t7374>Bayan Doran'ı törenden önce gördünüz mü?</t7374><t7375>"</t7375>

<t7376>"Evet.</t7376><t7377>"</t7377>

<t7378>"Neşeli miydi?</t7378><t7379>"</t7379>

<t7380>"Hem de nasıl.</t7380> <t7381>Geleceğimiz hakkında konuşup duruyordu.</t7381><t7382>"</t7382>

<t7383>"Gerçekten mi?</t7383> <t7384>Bakın bu çok ilginç.</t7384> <t7385>Peki, ya düğün sabahı?</t7385><t7386>"</t7386>

<t7387>"Olabildiğince neşeliydi, en azından tören sonrasına kadar.</t7387><t7388>"</t7388>

<t7389>"Onda bir değişiklik fark ettiniz mi?</t7389><t7390>"</t7390>

<t7391>"Aslına bakarsanız, onu ilk kez bu kadar huysuz görüyordum.</t7391> <t7392>Ama bu, konumuzla ilgisi olmayan önemsiz bir husus.</t7392> <t7393>"</t7393>

<t7394>"Rica ederim devam edin, her şeyi anlatın bize.</t7394><t7395>"</t7395>

<t7396>"Ah, yaptığı çocukça idi.</t7396> <t7397>Koridordan geçerken elindeki buketini düşürdü, tam ön sıradaydı ve buket sıraya düştü.</t7397> <t7398>Haliyle anlık bir gecikme oldu ama sırada oturan bir beyefendi buketi alarak hemen karıma uzattı.</t7398> <t7399>Yani önemsiz bir olaydı ama ona bu mevzuyu açtığımda beni tersledi ve eve giderken yol boyunca anlaşılmaz bir şekilde surat asıp durdu.</t7399><t7400>"</t7400>

<t7401>"Gerçekten mi?</t7401> <t7402>Sıradan bir beyefendi olduğunu söylemiştiniz.</t7402> <t7403>Demek ki halktan birileri de vardı orada.</t7403><t7404>"</t7404>

<t7405>"Evet.</t7405> <t7406>Kilise açıkken onları dışarı çıkarmak imkânsızdır.</t7406><t7407>"</t7407>

<t7408>"Bu beyefendi karınızın arkadaşlarından biri miydi?</t7408><t7409>"</t7409>

<t7410>"Hayır, hayır; nezaket gereği beyefendi diyorum, yoksa oldukça sıradan görünüyordu.</t7410> <t7411>Orada olduğunu fark etmemiştim bile.</t7411> <t7412>Ama konudan biraz uzaklaşmıyor muyuz?</t7412><t7413>"</t7413>

<t7414>"Leydi St.</t7414> <t7415>Simon törenden çıktığında eski neşesini kaybetmişti demek.</t7415> <t7416>Babasının evine gittiğinizde ne yaptı?</t7416><t7417>"</t7417>

<t7418>"Hizmetçiyle konuştuğunu gördüm.</t7418><t7419>"</t7419>

<t7420>"Hizmetçisi kim?"</t7420>

<t7421>"Adı Alice.</t7421> <t7422>O da Amerikalı.</t7422> <t7423>Kaliforniya'dan gelirken onu da getirmişler.</t7423><t7424>"</t7424>

<t7425>"Özel bir hizmetçi mi?</t7425><t7426>"</t7426>

<t7427>"Sayılır.</t7427> <t7428>Karım ona fazla serbestlik tanıyormuş gibi geldi bana.</t7428> <t7429>Zaten Amerika'da bu tip şeylere daha farklı gözle bakıyorlar.</t7429><t7430>"</t7430>

<t7431>"Bu Alice ile ne kadar konuştu?</t7431><t7432>"</t7432>

<t7433>"Sadece birkaç herhalde.</t7433> <t7434>Ben o anda başka şeylerle ilgileniyordum.</t7434><t7435>"</t7435>

<t7436>"Ne konuştuklarını duymadınız mı?</t7436><t7437>"</t7437>

<t7438>"Leydi St.</t7438> <t7439>Simon ‘bir damar kapmak' tabirini sarf ediyordu.</t7439> <t7440>Argo konuşmaya alışıktır.</t7440> <t7441>Ne demek istediğini anlamamıştım.</t7441><t7442>"</t7442>

<t7443>"Amerikan argosu bazen çok şey anlatabilir.</t7443> <t7444>Peki, karınız hizmetçisiyle konuşması bittikten sonra ne yaptı?</t7444><t7445>"</t7445>

<t7446>"Kahvaltı odasına gitti.</t7446><t7447>"</t7447>

<t7448>"Kolunuza girmiş miydi?</t7448><t7449>"</t7449>

<t7450>"Hayır, tek başınaydı.</t7450> <t7451>Böyle küçük meselelerde başına buyruk hareket eder.</t7451> <t7452>Derken masaya oturalı daha on dakika bile olmamıştı ki, aceleyle ayağa kalktı, ağzında birkaç özür geveledi ve odadan çıkıp gitti.</t7452> <t7453>Bir daha da geri dönmedi.</t7453><t7454>"</t7454>

<t7455>"Fakat anladığım kadarıyla şu hizmetçi Alice, hanımefendinin odasına çıktığını, gelin elbisesini değiştirdiğini ve bir bone takarak dışarı çıktığını söylüyor, değil mi?</t7455><t7456>"</t7456>

<t7457>"Aynen öyle.</t7457> <t7458>Sonrasında da karım, o sabah Bay Doran'ın evinde olay çıkaran, şimdi de gözaltında bulunan Bayan Flora Müler'la birlikte Hyde Park'ta yürürken görülmüş.</t7458><t7459>"</t7459>

<t7460>"Aa, evet.</t7460> <t7461>Ben de size bu genç kadın ve onunla ilişkiniz hakkında birkaç soru soracaktım.</t7461><t7462>"</t7462>

<t7463>Lord St.</t7463> <t7464>Simon omuzlarım silkip kaşlarını kaldırdı.</t7464> <t7465>"Birkaç yıldır dostça bir ilişkimiz vardı onunla, hem de çok dostça olduğunu söyleyebilirim.</t7465> <t7466>Allegro'da çalışırdı.</t7466> <t7467>Ben ona cömertçe davranmıştım, o da benden hiç şikâyetçi olmamıştı ama kadınları bilirsiniz işte Bay Holmes.</t7467> <t7468>Flora küçük sevimli bir hanımdı ve bana çok sadıktı ama aşırı derecede dik kafalıydı.</t7468> <t7469>Evlenmek üzere olduğumu öğrenince bana korkunç mektuplar yazmaya başladı.</t7469> <t7470>Doğrusu töreni o kadar sade yapmamızın bir nedeni de kilisede bir skandal çıkmasından endişelenmemdi.</t7470> <t7471>Biz törenden geri döndükten sonra, evin kapısına geldi ve içeri girmeye çalıştı.</t7471> <t7472>Çok kaba bir dille konuşmaya, hatta karıma tehditler savurmaya başladı; ama ben bunların olacağını tahmin ettiğim için hazırlıklıydım.</t7472> <t7473>Önceden çağırdığım iki sivil polis onu dışarı çıkardı.</t7473> <t7474>Olay çıkarmanın bir işe yaramayacağını görünce sesini kesti.</t7474><t7475>"</t7475>

<t7476>"Karınız bütün bunları duydu mu?</t7476><t7477>"</t7477>

<t7478>"Hayır, neyse ki duymadı.</t7478><t7479>"</t7479>

<t7480>"Sonra da bu aynı kadınla yürürken mi görüldü?</t7480><t7481>"</t7481>

<t7482>"Evet.</t7482> <t7483>Scotland Yard'dan Bay Lestrade'in de ciddi bulduğu nokta burası.</t7483> <t7484>Flora'nın karımı kandırarak dışarı çıkarttığını ve ona korkunç bir tuzak kurduğunu düşünüyorlar.</t7484><t7485>"</t7485>

<t7486>"Bu olabilir.</t7486><t7487>"</t7487>

<t7488>"Siz de mi öyle düşünüyorsunuz?</t7488><t7489>"</t7489>

<t7490>"Ben öyle bir şey söylemedim.</t7490> <t7491>Ama sizce de bu mümkün değil mi?</t7491><t7492>"</t7492>

<t7493>"Flora karıncayı bile incitemez.</t7493><t7494>"</t7494>

<t7495>"Ama kıskançlık insanın karakterini garip bir şekilde değiştirebilir.</t7495> <t7496>Lütfen söyleyin, siz ne düşünüyorsunuz?</t7496><t7497>"</t7497>

<t7498>"Ben buraya çözüm bulmaya geldim, teorilerimi anlatmaya değil.</t7498> <t7499>Size bildiğim bütün gerçekleri anlattım.</t7499> <t7500>Ama yine de fikrimi soruyorsanız, düğün heyecanı ve çok seçkin bir topluluğa girmiş olduğunu fark etmesi, karımda sinirsel bir rahatsızlık yaratmış olabilir.</t7500><t7501>"</t7501>

<t7502>"Kısacası aklını oynattı mı diyorsunuz?</t7502><t7503>"</t7503>

<t7504>"Sırt çevirdiği şeyleri hesaba katınca, başka bir açıklama gelmiyor aklıma.</t7504><t7505>"</t7505>

<t7506>"Tabii, sizinki de makul bir hipotez," dedi Holmes, gülümseyerek.</t7506> <t7507>"Pekâlâ, Lord St.</t7507> <t7508>Simon, ben öğreneceklerimi öğrendim sanırım.</t7508> <t7509>Son bir sorum olacak: Kahvaltı masasında oturduğunuz yerden, pencereden dışarıyı görebiliyor muydunuz?</t7509><t7510>"</t7510>

<t7511>"Yolun diğer ucunu ve parkı görebiliyorduk.</t7511><t7512>"</t7512>

<t7513>"Demek öyle.</t7513> <t7514>O zaman sizi daha fazla alıkoymayalım.</t7514> <t7515>Sizinle daha sonra yine haberleşeceğiz.</t7515><t7516>"</t7516>

<t7517>"Umarım şansınız yaver gider de bu sorunu çözersiniz," dedi misafirimiz ayağa kalkarak.</t7517>

<t7518>"Çözdüm bile.</t7518><t7519>"</t7519>

<t7520>"Ne?</t7520> <t7521>Ne dediniz?</t7521><t7522>"</t7522>

<t7523>"Çözdüğümü söyledim.</t7523><t7524>"</t7524>

<t7525>"Karım nerede o zaman?</t7525><t7526>"</t7526>

<t7527>"Yakında öğreneceğim bir ayrıntı bu.</t7527><t7528>"</t7528>

<t7529>Lord St.</t7529> <t7530>Simon kafasını salladı.</t7530> <t7531>"Ne yazık ki bu vaka sizinkinden veya benimkinden daha zeki bir zihni gerektiriyor," dedi ve önümüzde görkemli bir şekilde eğilerek odadan çıktı.</t7531>

<t7532>"Lord St.</t7532> <t7533>Simon kendini benimle aynı kefeye koyarak onurlandırdı beni.</t7533> <t7534>Bütün bu sorgulamadan sonra bir viski soda ve bir puroyu hak ettim herhalde.</t7534> <t7535>Misafirimiz buraya gelmeden önce meseleyi kafamda çözmüştüm zaten.</t7535><t7536>"</t7536>

<t7537>"Azizim Holmes!"</t7537>

<t7538>"Daha önce de benzer vakalarla karşılaşmıştım, ama hiçbiri bunun kadar ani gelişmemişti.</t7538> <t7539>Bütün incelemelerim sonunda tahminim kesinlik kazandı.</t7539><t7540>"</t7540>

<t7541>"E, senin duyduklarını ben de duydum.</t7541><t7542>"</t7542>

<t7543>"Fakat bana çok yardımı dokunan önceki vakalardan haberdar değilsin sen.</t7543> <t7544>Birkaç yıl önce Aberdeen'de ve Fransa-Prusya savaşından sonra da Münih'te buna benzer şeyler olmuştu.</t7544> <t7545>Bu da o tip vakalardan biri.</t7545> <t7546>Dur, bak kim gelmiş.</t7546> <t7547>İyi günler Lestrade! Masanın üzerinde boş bir bardak ve puro seni bekliyor.</t7547><t7548>"</t7548>

<t7549>Resmi dedektif kendisine denizci havası veren geniş yakalı kısa paltosu ve kravatıyla çıkagelmişti.</t7549> <t7550>Elinde siyah keten bir torba vardı.</t7550> <t7551>Kısa bir selamdan sonra oturdu ve kendisine sunulan puroyu yaktı.</t7551>

<t7552>"Nasıl gidiyor hayat?" diye sordu Holmes, gözleri parlayarak.</t7552> <t7553>"Keyifsiz görünüyorsun.</t7553><t7554>"</t7554>

<t7555>"Evet, pek keyfim yok.</t7555> <t7556>Şu lanet St.</t7556> <t7557>Simon vakası.</t7557> <t7558>Bir türlü işin içinden çıkamıyorum.</t7558><t7559>"</t7559>

<t7560>"Sahiden mi?</t7560> <t7561>Beni şaşırtıyorsun.</t7561><t7562>"</t7562>

<t7563>"Böylesine karmâşık bir vakaya hiç rastlamamıştım?</t7563> <t7564>Sanki bütün ipuçları parmaklarımın arasından kayıp gidiyor.</t7564> <t7565>Bütün gün üzerinde çalışıp durdum.</t7565><t7566>"</t7566>

<t7567>"Ve bu yüzden ıslanmışsın," dedi Holmes, elini müfettişin omzuna koyarak.</t7567>

<t7568>"Evet, parkı araştırıyorduk.</t7568><t7569>"</t7569>

<t7570>"Tanrı aşkına, neden?</t7570><t7571>"</t7571>

<t7572>"Leydi St.</t7572> <t7573>Simon'ın cesedini aradık.</t7573><t7574>"</t7574>

<t7575>Sherlock Holmes, sandalyesine yaslanarak kahkahalarla güldü.</t7575>

<t7576>"Trafalgar Meydanı'ndaki çeşmenin altını da kazdınız mı?" dedi.</t7576>

<t7577>"Neden ki?</t7577> <t7578>Ne demek istiyorsun?</t7578><t7579>"</t7579>

<t7580>"İki durumda da bu hanımefendiyi bulma ihtimaliniz aynı da ondan.</t7580><t7581>"</t7581>

<t7582>Lestrade dostuma kızgın bir bakış attı.</t7582> <t7583>"Galiba her şeyi biliyorsunuz!" dedi.</t7583>

<t7584>"Ah, sadece gerekli bilgileri duyunca son kararımı verdim.</t7584><t7585>"</t7585>

<t7586>"Sahiden mi?</t7586> <t7587>Peki, parkı araştırmak boşuna mıydı?</t7587><t7588>"</t7588>

<t7589>"Sanırım.</t7589><t7590>"</t7590>

<t7591>"Peki, o zaman nasıl oldu da bunları orada bulabildik?" Konuşurken çantasını açıp içinden beyaz ipekten bir gelinlik, bir çift saten ayakkabı, bir buket ve bir duvak çıkardı.</t7591> <t7592>Hepsi de suda durmaktan sırılsıklam olmuş ve solmuştu.</t7592> <t7593>"Ha, bir de bu var," dedi, hepsinin üstüne bir düğün yüzüğü koyarak.</t7593> <t7594>"İşte size çözmeniz gereken bir bilmece Bay Holmes.</t7594><t7595>"</t7595>

<t7596>"Evet, öyle!" dedi dostum mavi yüzüğü havaya fırlatarak.</t7596> <t7597>"Bunları kanalizasyonda mı buldunuz?</t7597><t7598>"</t7598>

<t7599>"Hayır.</t7599> <t7600>Parkın bir köşesinde bulduk.</t7600> <t7601>Onun elbiseleri olduğunu anlayınca da cesedin uzakta olamayacağını düşündüm.</t7601><t7602>"</t7602>

<t7603>"Aynı parlak akıl yürütmeyle, her insanın cesedi gardırobunun yakınlarında bulunur diyebiliriz.</t7603> <t7604>Rica etsem söyler misiniz, bununla nereye varmak istiyorsun?</t7604><t7605>"</t7605>

<t7606>"Şu kaybolma hadisesinde Flora Miller'ın payını ortaya çıkarmak istiyorum.</t7606><t7607>"</t7607>

<t7608>"Ne yazık ki bu çok zor.</t7608><t7609>"</t7609>

<t7610>"Sahiden öyle mi düşünüyorsun?" diye atıldı Lestrade, biraz imalı bir şekilde.</t7610> <t7611>"Holmes, ne yazık ki çıkarımlarım yapmakta pek iyi değilsin.</t7611> <t7612>Şu kısacık süre içinde bile iki gafın oldu.</t7612> <t7613>Bu elbisenin Flora Miller'la ilişkisi var.</t7613><t7614>"</t7614>

<t7615>"Nasıl bir ilişkiymiş?"</t7615>

<t7616>"Elbisenin cebinde bir paket var.</t7616> <t7617>Paketin içinde de bir kart kutusu var.</t7617> <t7618>Kart kutusunda da bir not."</t7618> <t7619>Notu önündeki masaya açtı.</t7619> <t7620>"Şunu dinle: ‘Her şey hazır olduğunda beni görürsün.</t7620> <t7621>Hemen gel.</t7621> <t7622>F.</t7622> <t7623>H.</t7623> <t7624>M.' Şimdi, bana kalırsa Flora Miller, Leydi St.</t7624> <t7625>Simon'ı kandırarak dışarı çıkarttı ve işbirlikçileriyle onu kaçırdılar.</t7625> <t7626>İsminin baş harfleriyle imzaladığı bu notu kapıda usulca cebine sıkıştırdı ve dışarı çıkmasını sağladı.</t7626><t7627>"</t7627>

<t7628>"Harika, Lestrade," dedi Holmes gülerek.</t7628> <t7629>"Gerçekten çok iyisin.</t7629> <t7630>Şuna bir de ben bakayım."</t7630> <t7631>Notu umursamaz bir tavırla aldı ama sonra dikkatle incelemeye başladı.</t7631> <t7632>Sonunda neşeyle bağırdı.</t7632> <t7633>"Sahiden çok önemli bu," dedi.</t7633>

<t7634>"Öyle mi dersin?</t7634><t7635>"</t7635>

<t7636>"Kesinlikle.</t7636> <t7637>Kutlarım seni.</t7637><t7638>"'</t7638>

<t7639>Lestrade kazandığı zaferin coşkusuyla ayağa kalkıp Holmes'ün yanına gitti.</t7639> <t7640>Başını eğip nota baktı.</t7640> <t7641>"Ama," diye bağırdı, "yanlış tarafına bakıyorsun!</t7641><t7642>"</t7642>

<t7643>"Tam tersine, doğru tarafı bu.</t7643><t7644>"</t7644>

<t7645>"Doğru tarafı mı?</t7645> <t7646>Delirdin mi?</t7646> <t7647>Not öbür tarafa yazılmış işte.</t7647><t7648>"</t7648>

<t7649>"Ama bu tarafında da bir otel faturasının bir parçası görülüyor.</t7649> <t7650>Dikkat çekici.</t7650><t7651>"</t7651>

<t7652>"Önemli bir şey yok ki.</t7652> <t7653>Ben de gördüm," dedi Lestrade.</t7653> <t7654>"4</t7654> <t7655>Ekim, oda 8 şilin, kahvaltı 2 şilin 6 peni, kokteyl 1 şilin, öğle yemeği 2 şilin 6 peni, bir bardak şarap 8 peni.</t7655><t7656>'</t7656> <t7657>Başka da bir şey yok.</t7657><t7658>"</t7658>

<t7659>"Olabilir.</t7659> <t7660>Ama yine de önemli.</t7660> <t7661>Nota gelince, o da önemli elbette, en azından ismin baş harfleri.</t7661> <t7662>Tekrar kutlarım seni.</t7662><t7663>"</t7663>

<t7664>"Yeterince zaman kaybettim," dedi Lestrade ayağa kalkarken.</t7664> <t7665>"Ben sıkı çalışırım; öyle, şöminenin başında oturup teori geliştirmem.</t7665> <t7666>İyi günler Bay Holmes.</t7666> <t7667>Bakalım bu meseleyi önce kim çözecek."</t7667> <t7668>Elbiseleri toplayıp çantaya tıkıştırarak kapıya yöneldi.</t7668>

<t7669>"Son bir ipucu vereyim sana Lestrade," dedi Holmes, rakibi kapıdan çıkarken.</t7669> <t7670>"Vakanın asıl çözümünü söyleyeyim sana.</t7670> <t7671>Leydi St.</t7671> <t7672>Simon hikâye.</t7672> <t7673>Öyle biri yok; hiç de olmadı.</t7673><t7674>"</t7674>

<t7675>Lestrade dostuma üzgün bir ifadeyle baktı.</t7675> <t7676>Sonra bana döndü, eliyle alnına vurdu, başını üç kez salladı ve çıkıp gitti.</t7676> <t7677>Dış kapıyı henüz kapatmıştı ki Holmes da ayağa kalkarak paltosunu giydi.</t7677> <t7678>"Bay Lestrade çalışma konusunda haklı," dedi, "o nedenle Watson, seni bir süre daha gazetelerinle baş başa bırakacağım.</t7678><t7679>"</t7679>

<t7680>Sherlock Holmes gittiğinde saat beşi geçiyordu ama benim yalnız kalacak vaktim olmamıştı pek, çünkü aradan bir saat geçmeden elinde büyük bir kutuyla bir adam çıkageldi.</t7680> <t7681>Yanında getirdiği gençle birlikte kutuyu açarak odamızın sade maun masasının üstüne nefis bir sofra kurmaya başladılar.</t7681> <t7682>Şaşıp kalmıştım.</t7682>

<t7683>Sülün, kaz ciğeri ezmesi, çulluk ve antika şişeler içinde şaraplardan oluşan şatafatlı mönü krallara layıktı.</t7683> <t7684>Ziyaretçilerim, masayı donattıktan sonra, ziyafetin parasının ödendiğini ve bu adrese ısmarlandığını söyleyip başka tek laf etmeden, Bin Bir Gece Masallarındaki cinler misali geldikleri gibi gittiler.</t7684>

<t7685>Sherlock Holmes dokuzdan önce çevik adımlarla odaya girdi.</t7685> <t7686>Ciddi görünüyordu ama gözlerinde gördüğüm ışık, vardığı sonuçlarda yanılmamış olduğunu gösteriyordu.</t7686>

<t7687>"Demek sofrayı hazırlamışlar," dedi ellerini ovuşturarak.</t7687>

<t7688>"Misafirlerin var galiba.</t7688> <t7689>Sofra beş kişilik de.</t7689><t7690>"</t7690>

<t7691>"Evet, bazı misafirlerimiz olacak galiba," dedi.</t7691> <t7692>"Lord St.</t7692> <t7693>Simon'ın henüz gelmemiş olmasına da şaşırdım aslında.</t7693> <t7694>O da nesi?</t7694> <t7695>Bu duyduklarım onun ayak sesleri olmalı.</t7695><t7696>"</t7696>

<t7697>Gerçekten de öğlende gelen müşterimiz aceleyle içeri daldı.</t7697> <t7698>Gözlüklerini her zamankinden daha hızlı sallıyordu ve aristokrat yüzünde rahatsız bir ifade vardı.</t7698>

<t7699>"Mesajımı aldınız demek," dedi Holmes.</t7699> <t7700>"Evet ve itiraf etmeliyim ki yazdıklarınız beni çok şaşırttı.</t7700> <t7701>Bütün bunların doğru olduğuna emin misiniz?</t7701><t7702>"</t7702>

<t7703>"Evet.</t7703><t7704>"</t7704>

<t7705>Lord St.</t7705> <t7706>Simon bir sandalyeye çöktü ve elini alnına götürdü.</t7706>

<t7707>"Aile fertlerinden birinin böyle küçük düşürüldüğünü duyunca, dük ne diyecek acaba?" diye söylendi kendi kendine.</t7707>

<t7708>"Tam bir talihsizlik.</t7708> <t7709>Küçük düşme konusunda da pek emin değilim.</t7709><t7710>"</t7710>

<t7711>"Ama siz farklı bir açıdan bakıyorsunuz.</t7711><t7712>"</t7712>

<t7713>"Kimseyi suçlu bulamıyorum.</t7713> <t7714>Yöntemi utanç verici olsa da hanımefendinin başka şansı yoktu bence.</t7714> <t7715>Ona akıl verecek birisi olsaydı...</t7715><t7716>"</t7716>

<t7717>"Küçük düşürüldüm, bayım, alenin küçük düşürüldüm," dedi Lord St.</t7717> <t7718>Simon, parmaklarıyla masaya vurarak.</t7718>

<t7719>"Bu zavallı kızı bağışlamalısınız.</t7719> <t7720>Başına gelenler pişmiş tavuğun başına gelmez.</t7720><t7721>"</t7721>

<t7722>"Kesinlikle affetmem.</t7722> <t7723>Çok kızgınım.</t7723> <t7724>Utanç verici bir şekilde kullanıldım.</t7724><t7725>"</t7725>

<t7726>"Galiba kapı çalıyor," dedi Holmes.</t7726> <t7727>"Evet, yukarı çıkanlar var.</t7727> <t7728>Sizi tek başıma ikna etmekte zorlanırım diye bir iki destekçi çağırmıştım Lord St.</t7728> <t7729>Simon." Dostum kapıyı açtı ve içeriye bir hanım ile bir beyefendiyi buyur etti.</t7729> <t7730>"Lord St.</t7730> <t7731>Simon," dedi, "tanıştırayım; Bay ve Bayan Francis Hay Moulton.</t7731> <t7732>Hanımefendiyi zaten tanıyor olmalısınız.</t7732><t7733>"</t7733>

<t7734>Müşterimiz, gelenleri görünce koltuğundan fırladı ve ayakta dimdik dikildi.</t7734> <t7735>Gözlerini yere dikti, elini redingotunun göğsüne götürdü.</t7735> <t7736>Onuru zedelenmiş adam portresi çiziyordu.</t7736> <t7737>Kadın ileri doğru çevik bir adım atarak elini Lorda uzattıysa da o, başını kaldırmamakta ısrar etti.</t7737> <t7738>Kadının yalvaran yüz ifadesine karşı koymak zordu.</t7738>

<t7739>"Bana kızgınsın Robert," dedi.</t7739> <t7740>"Bu konuda haklısın da.</t7740><t7741>"</t7741>

<t7742>"Rica ederim, özür dileme," dedi Lord St.</t7742> <t7743>Simon acıyla.</t7743>

<t7744>"Ah, evet, sana gerçekten çok kötü davrandığımı biliyorum.</t7744> <t7745>Gitmeden önce seninle konuşmalıydım ama öylesine sersemlemiştim ki, Frank'i burada tekrar görünce ne yapacağımı ve ne diyeceğimi bilemedim.</t7745> <t7746>Kilisede düşüp bayılmışım.</t7746><t7747>"</t7747>

<t7748>"Belki de bu meseleyi baş başa konuşmak istersiniz Bayan Moulton?</t7748><t7749>"</t7749>

<t7750>"Bana sorarsanız," diye söze girdi garip beyefendi, "bu meselede zaten gizli saklı bir şey kalmadı artık.</t7750> <t7751>Ben kendi adıma, herkesin bunları duymasını istiyorum."</t7751> <t7752>Kısa boylu, ince yapılı, esmer bir adamdı.</t7752> <t7753>Tıraşlı ve keskin hatlı yüzünde uyanık bir ifade vardı.</t7753>

<t7754>"Öyleyse tüm hikâyemizi dosdoğru anlatalım," dedi hanımefendi.</t7754> <t7755>"Frank ile ben, 1884'te Rockies yakınlarında, babamın çalıştığı McQuire madeninde tanıştık.</t7755> <t7756>Sonra da nişanlandık.</t7756> <t7757>Derken babam zengin bir damar bulup çok para kazanmaya başlarken zavallı Frank bir şey çıkaramamıştı.</t7757> <t7758>Babam zenginleştikçe Frank de yoksullaşıyordu; babam sonunda bu nişan meselesini bir daha duymak istemediğini söyleyerek beni Frisco'ya götürdü.</t7758> <t7759>Fakat Frank hemen pes etmedi; beni oraya kadar takip etti ve biz, babamdan gizli gizli görüşmeye devam ettik.</t7759> <t7760>Babam duysaydı deliye dönerdi herhalde; bu nedenle her şeyi aramızda halletmeye karar verdik.</t7760> <t7761>Frank, geri dönüp altın bulacağını ve babam kadar zengin olmadan geri dönmeyeceğini söyledi.</t7761> <t7762>Buna karşılık ben de onu ölene kadar bekleyeceğime ve o hayatta olduğu sürece başka biriyle asla evlenmeyeceğime söz verdim.</t7762> <t7763>‘Öyleyse neden hemen şimdi evlenmiyoruz,' dedi, ‘böylece ben de senden emin olurum ve buraya dönene kadar da senin kocan olduğunu iddia etmem.'</t7763> <t7764>Böylece konuşup anlaştık ve bir rahibin huzurunda evlendik; sonra da Frank altın aramaya gitti, ben de babamın yanına döndüm.</t7764>

<t7765>"Sonra Frank'in Montana'da olduğunu, oradan Arizona'ya geçtiğini öğrendim.</t7765> <t7766>Derken New Mexico'dan yazdı bana.</t7766> <t7767>Bir gün, gazetede yer alan uzun bir haberde bir madenci kampının Apaçiler tarafından basıldığını ve öldürülenlerin arasında Frank'in de olduğunu okudum.</t7767> <t7768>Bu haberi okur okumaz bayılmışım.</t7768> <t7769>Sonraki aylarda da hastalıktan yatağa düştüm.</t7769> <t7770>Babam iyi olmadığımı düşünerek Frisco'nun bütün doktorlarına gösterdi beni.</t7770> <t7771>Bir yıldan fazla bir süre hiç haber alamayınca Frank'in gerçekten öldüğüne inandım.</t7771> <t7772>Sonra Lord St.</t7772> <t7773>Simon, Frisco'ya geldi, biz Londra'ya gittik, sonunda da bir evlilik ayarlandı.</t7773> <t7774>Babam her şeyden gayet memnundu ama ben hep zavallı Frank'in kalbimdeki yerini yeryüzündeki hiç kimsenin dolduramayacağını hissediyordum.</t7774>

<t7775>"Her şeye rağmen Lord St.</t7775> <t7776>Simon'la evlenseydim evlilik görevlerimi kesinlikle yerine getirirdim.</t7776> <t7777>Aşkımıza söz geçiremiyoruz ama hiç değilse davranışlarımızı kontrol edebiliriz.</t7777> <t7778>Ona iyi bir eş olma niyetiyle kiliseye gittim.</t7778> <t7779>Kilisede Frank'i gördüğümde neler hissettiğimi tahmin edebilirsiniz.</t7779> <t7780>Ön sırada durmuş bana bakıyordu.</t7780> <t7781>Başlangıçta onu hayalet sandım, ama dönüp tekrar baktığımda hâlâ orada durduğunu gördüm.</t7781> <t7782>Gözlerinde, onu gördüğüme sevinip sevinmediğimi soran meraklı bir bakış vardı.</t7782> <t7783>O anda nasıl oldu da düşüp bayılmadım hayret ediyorum.</t7783> <t7784>Çevremdeki her şey dönüp durmaya başladı.</t7784> <t7785>Rahibin sözleri kulağımda vızıldıyordu.</t7785> <t7786>Ne yapacağımı bilemiyordum.</t7786> <t7787>Töreni durdurup bir olay mı çıkarmalıydım?</t7787> <t7788>Ona yeniden baktım; ne düşündüğümü anlamış gibiydi, çünkü parmağını dudaklarına götürmüş susmamı işaret ediyordu.</t7788> <t7789>Sonra onun bir kâğıt parçasına bir şeyler karaladığını gördüm ve bana bir not yazdığını anladım.</t7789> <t7790>Onun oturduğu sıranın önünden geçerken elimdeki buketi ona doğru düşürdüm ve o, çiçekleri bana geri uzatırken notu da elime sıkıştırıverdi.</t7790> <t7791>Bana işaret verdiği zaman onunla gidip gitmeyeceğimi soran kısacık bir nottu.</t7791> <t7792>Ona karşı sorumluluğumdan hiç şüphe duymadığım için istediği her şeyi yapmaya hazırdım.</t7792>

<t7793>"Eve döndüğüm zaman, Frank'i Kaliforniya'dan tanıyan hizmetçime olanları anlattım ve ağzını sıkı tutmasını, sadece birkaç eşya ve elbise hazırlamasını söyledim.</t7793> <t7794>Lord St.</t7794> <t7795>Simon'la konuşmam gerekirdi biliyorum ama annesi ve diğer o seçkin insanların önünde bunları konuşmaktan çekindim.</t7795> <t7796>Önce kaçmaya, daha sonra da her şeyi anlatmaya karar verdim.</t7796> <t7797>Masaya oturalı daha on dakika geçmemişti ki pencereden yolun öbür yanında duran Frank'i gördüm.</t7797> <t7798>Bana işaret etti ve parkın içine doğru yürümeye başladı.</t7798> <t7799>Masadan sıvıştım, yukarı çıkıp eşyalarımı aldım ve onun peşinden gittim.</t7799> <t7800>Karşıma çıkan kadın Lord St.</t7800> <t7801>Simon'la ilgili bir şeyler anlatmaya çalışıyordu; az da olsa duyduklarımdan anladığım kadarıyla eski evliliğiyle ilgili bir sırdan bahsediyordu.</t7801> <t7802>Neyse ki ondan kurtulmayı başardım ve kısa bir süre sonra Frank'le buluştum.</t7802> <t7803>Beraber bir faytona binerek Gordon Meydanı'ndaki bir eve gittik.</t7803> <t7804>Onca yıl bekledikten sonra gerçek evliliğimi yapmıştım işte.</t7804> <t7805>Frank her şeyi anlattı.</t7805> <t7806>Apaçilere esir düşüp kaçmış; Frisco'ya gelmiş, hayatından umudumu kestiğimi öğrenmiş, İngiltere'ye gitmiş ve beni sürekli takip etmiş.</t7806> <t7807>Sonunda ikinci düğünümün sabahında da beni bulmuş.</t7807>

<t7808>"Bir gazetede görmüştüm," diye açıkladı Amerikalı.</t7808> <t7809>"Kendisinin ve kilisenin ismi verilmişti ama hanımefendinin nerede yaşadığı belirtilmemişti.</t7809><t7810>"</t7810>

<t7811>"Sonra ne yapacağımızı konuşmaya başladık.</t7811> <t7812>Frank her şeyin açık seçik olmasından yanaydı ama ben o kadar utanıyordum ki, ortalıktan kaybolup onları bir daha görmemenin en iyisi olacağını düşündüm.</t7812> <t7813>Babama, hayatta olduğumu bildiren bir telgraf çekmem yeterdi.</t7813> <t7814>O kahvaltı masasında oturmuş dönmemi bekleyen lortları ve leydileri düşünmek tüylerimi ürpertiyordu.</t7814> <t7815>Bunun üzerine Frank, izime bir daha rastlanılmasın diye düğün giysilerimden bir bohça yapıp kimsenin bulamayacağı bir yere attı.</t7815> <t7816>Bay Holmes, akşama doğru gelmeseydi -ki bizi nasıl bulabildiğini hâlâ anlamış değilim - biz yarın Paris'e gitmiş olacaktık.</t7816> <t7817>Kendisi benim yanıldığımı, Frank'in haklı olduğunu ve eğer her şeyi gizli tutarsak büyük bir hata yapacağımızı anlattı.</t7817> <t7818>Sonra Lord St.</t7818> <t7819>Simon'la baş başa bir görüşme yapmamızı teklif edince, biz de hemen buraya geldik.</t7819> <t7820>İşte gerçekleri öğrendin Robert.</t7820> <t7821>Sana acı verdiğim için çok üzgünüm.</t7821> <t7822>Umarım hakkımda çok kötü şeyler düşünmezsin.</t7822><t7823>"</t7823>

<t7824>Lord St.</t7824> <t7825>Simon bu uzun hikâyeyi sert tavrını yumuşatmadan, kaşları çatık, dudakları sımsıkı kapalı bir halde dinlemişti.</t7825>

<t7826>"Affedersiniz," dedi, "ama özel ilişkilerimi böyle toplum önünde tartışmak hiç âdetim değildir.</t7826><t7827>"</t7827>

<t7828>"Peki, beni affedecek misin?</t7828> <t7829>Ayrılmadan önce elimi sıkacak mısın?</t7829><t7830>"</t7830>

<t7831>"Ah tabii, eğer seni mutlu edecekse."</t7831> <t7832>Elini uzattı ve kendisine uzatılan eli soğukça sıktı.</t7832>

<t7833>"Keşke," dedi Holmes, "dostane bir akşam yemeğinde bize eşlik etseniz.</t7833><t7834>"</t7834>

<t7835>"Benden çok şey istiyorsunuz," diye yanıtladı Lord.</t7835> <t7836>"Bu son gelişmeleri kabullenmek zorunda kalmış olabilirim ama olanlardan sonra oturup eğlenmemi beklemeyin benden.</t7836> <t7837>Hepinize iyi geceler dileyip gitsem iyi olacak."</t7837> <t7838>Önümüzde saygıyla eğilerek odadan çıktı.</t7838>

<t7839>"Hiç değilse siz bize eşlik edin," dedi Sherlock Holmes.</t7839> <t7840>"Bir Amerikalıyla tanışmaktan her zaman zevk duymuşumdur, Bay Moulton.</t7840> <t7841>Vaktiyle bir monarşinin yaptığı ahmaklıkların ve birkaç bakanın yaptığı hataların, gelecekte çocuklarımızın aynı dünya ülkesinin vatandaşları olarak ortak bir bayrak altında yaşamalarını engelleyemeyeceğine inanıyorum.</t7841><t7842>"</t7842>

<t7843>Misafirlerimiz gittikten sonra "Çok ilginç bir vaka oldu," diye söze girdi Holmes.</t7843> <t7844>"Zira ilk bakışta anlaşılmaz görünen bir meselenin ne kadar basit bir açıklamasının olabileceğini apaçık gösteren örnek bir vaka bu.</t7844> <t7845>Genç kadının anlattığı olaylar zinciri ne kadar doğalsa, Scotland Yard'dan Bay Lestrade'in vardığı sonuçlar da o kadar tuhaf.</t7845><t7846>"</t7846>

<t7847>"Demek ki sen aslında başından beri hiç yanılmadın, öyle mi?</t7847><t7848>"</t7848>

<t7849>"En başta iki husus açıktı; birincisi, genç kadının evlenmeye hevesli olması, diğeri de eve döndükten birkaç dakika sonra bundan pişmanlık duyması.</t7849> <t7850>Anlaşılan o sabah fikrini değiştirmesine sebep olan bir şey olmuştu.</t7850> <t7851>Peki, ne olmuştu?</t7851> <t7852>Dışarıdayken kimseyle konuşmuş olamazdı, çünkü damatla birlikteydi.</t7852> <t7853>Peki, birisini mi görmüştü?</t7853> <t7854>O her kimse Amerika'dan gelmiş olmalıydı, çünkü burada çok uzun süredir kalmadığı için, bir bakışla tüm planlarını değiştirmesine sebep olacak kadar derin bir etki yaratacak kişiyi burada tanımış olamazdı.</t7854> <t7855>Gördüğün gibi, eleme yoluyla o kişinin Amerikalı olabileceği sonucuna varıyoruz.</t7855> <t7856>Peki, kadının üzerinde nasıl böyle büyük bir etki yaratabilirdi?</t7856> <t7857>Bir sevgili veya bir koca olabilirdi.</t7857> <t7858>Genç kadının kızlığını garip yerlerde ve koşullarda geçirmiş olduğunu biliyordum.</t7858> <t7859>Lord St.</t7859> <t7860>Simon'ı dinlemeden önce bu noktaya varmıştım.</t7860> <t7861>Kilisedeki adamdan, gelinin tavırlarındaki ani değişiklikten, bir not iletmek için planlandığı açıkça belli olan buketi düşürme olayından, kadının özel hizmetçisiyle konuştuğundan bahsetmesiyle her şey açıklığa kavuşmuş oldu.</t7861> <t7862>Ayrıca hizmetçiyle konuşurken duyduğunu söylediği "bir damar kapma" deyiminin madenci argosunda, birinin özel damarını ele geçirme anlamına bildiğimden bu nokta da açıklık kazandı.</t7862> <t7863>Bir adamla kaçmıştı ve bu adam ya bir sevgili ya da eski bir kocaydı; bu ikincisinin olma ihtimali daha yüksekti.</t7863><t7864>"</t7864>

<t7865>"Peki, onları nasıl buldun?</t7865><t7866>"</t7866>

<t7867>"Bunda zorlanabilirdim, ama dostumuz Lestrade değerini bilmediği önemli bir bilgiye sahipti.</t7867> <t7868>Nottaki baş harfler de önemliydi ama daha önemlisi, bu hafta içinde Londra'nın en seçkin otellerinden birinde kalınmış olmasıydı.</t7868><t7869>"</t7869>

<t7870>"Peki, kaldıkları otelin seçkin bir otel olduğunu nasıl anladın?</t7870><t7871>"</t7871>

<t7872>"Yüksek fiyatlarından.</t7872> <t7873>Bir yatak için sekiz şilin, bir bardak şarap içinse sekiz peni, otelin ne kadar pahalı olduğunu gösteriyordu.</t7873> <t7874>Londra'da bu kadar pahalı otellerin sayısı çok değildir.</t7874> <t7875>Northumberland Caddesi'ndeki ikinci otelin kayıtları incelettim ve otelde Francis H.</t7875> <t7876>Moulton adında bir Amerikalının kaldığını, önceki gün ayrıldığını ve notun arkasındaki faturanın aynısını kestiğini öğrendim.</t7876> <t7877>Mektupların 226 Gordon Meydanı'ndaki adresine gönderilmesini istemişti; bunun üzerine ben de o adrese gittim ve sevgili çifti orada buldum.</t7877> <t7878>Durumlarını gerek halka, gerekse Lord St.</t7878> <t7879>Simon'a açıkça anlatmalarının daha iyi olacağı söyledim ve onlara burada buluşmaya teklif ettim.</t7879> <t7880>Senin de gördüğün gibi, sözlerinde durdular.</t7880><t7881>"</t7881>

<t7882>"Ama pek de iyi bir sonuç vermedi," dedim.</t7882> <t7883>"Lord çok katı davrandı.</t7883><t7884>"</t7884>

<t7885>"Fakat Watson," dedi Holmes gülümseyerek, "bütün olan bitenlerden ve düğünden sonra bir anda hem karını, hem de yüklü bir serveti kaybetseydin sen de zil takıp oynamazdın herhalde.</t7885> <t7886>Sonuçta Lord St.</t7886> <t7887>Simon'ı anlayışla karşılamalıyız ve onun durumuna düşmediğimiz için şükretmeliyiz.</t7887> <t7888>Şimdi sandalyeni yaklaştırıp kemanımı uzat; artık önümüzde çözülmeyi bekleyen tek mesele, bu soğuk sonbahar akşamlarını nasıl geçireceğimiz.</t7888><t7889>"</t7889>





<t7890>Zümrüt Taç</t7890>




<t7891>"Holmes," dedim bir sabah, pencereden sokağa bakarken, "yolda yürüyen bir deli var.</t7891> <t7892>Yakınlarının onu böyle yalnız başına bırakmış olmaları ne kadar üzücü."</t7892> <t7893>Dostum, koltuğundan ağır hareketlerle kalktı ve elleri sabahlığının cebinde, omzumun üzerinden bakmaya başladı.</t7893> <t7894>Bulutsuz, serin bir Şubat sabahıydı ve dünden kalma karlar yeri kalın bir örtü gibi kaplamış, kış güneşinin altında parlıyordu.</t7894> <t7895>Baker Sokağı'nın ortasındaki karlar trafik yüzünden erimişti ama kaldırımların dipleri hâlâ bembeyazdı.</t7895> <t7896>Gri kaldırımlar temizlenmiş ve küreklenmişti ama tehlikeli derecede kaygan oldukları için fazla yaya yoktu.</t7896> <t7897>Aslında, garip davranışları dikkatimi çeken beyefendinin dışında, Metropolitan İstasyonu yönünden gelen kimse yoktu.</t7897>

<t7898>Elli yaşlarında, uzun boylu, şişmanca bir adamdı.</t7898> <t7899>Güçlü bir ifadesi ve kendinden emin bir yapısı vardı.</t7899> <t7900>Siyah frakı, parlak şapkası, şık kahverengi tozlukları ve gri pantolonuyla zengin ama iç karartıcı bir stilde giyinmişti.</t7900> <t7901>Ama davranışları, giysileri ve görünümüne aykırıydı.</t7901> <t7902>Yorgun olmasına rağmen koşmakta kararlı biri gibi ara sıra hızla ileri atılıyor, sonra yine yavaşlıyordu.</t7902> <t7903>Koşarken ellerini aşağıya yukarıya sallıyor; kafasını bir o yana, bir bu yana yatırıyor ve yüzünü en olmadık şekillere sokuyordu.</t7903>

<t7904>"Bu adamın derdi ne böyle?" diye sordum.</t7904> <t7905>"Sürekli evlerin kapı numaralarına bakıyor.</t7905><t7906>"</t7906>

<t7907>"Sanırım buraya geliyor," dedi Holmes, ellerini ovuşturarak.</t7907> <t7908>"Buraya mı?</t7908><t7909>"</t7909>

<t7910>"Evet.</t7910> <t7911>Herhalde bana danışmak istiyor.</t7911> <t7912>Sanırım bu belirtileri daha önce de gördüm.</t7912> <t7913>İşte! Dememiş miydim?"</t7913> <t7914>O bunları söylerken adam oflaya puflaya kapımıza kadar koşmuş ve evi ayağa kaldıracak kadar şiddetle zile asılmıştı.</t7914> <t7915>Birkaç saniye içinde odamızdaydı.</t7915> <t7916>Hâlâ hızlı hızlı nefes alıyor ve garip el kol hareketleri yapıyordu; ama gözlerinden öylesine büyük bir keder ve çaresizlik okunuyordu ki gülümsememiz bir anda endişe ve acımaya dönüştü.</t7916> <t7917>Bir süre hiçbir şey söyleyemeden kıvranıp durdu.</t7917> <t7918>Artık aklının sınırlarına gelmiş bir adam gibi saçını başını yoluyordu.</t7918> <t7919>Sonra aniden ayağa fırlayıp kafasını duvara şiddetle çarptı.</t7919> <t7920>Hemen atılıp yardım ettik.</t7920> <t7921>Sherlock Holmes, adamı rahat bir sandalyeye oturttu ve o da yanına oturarak bütün ustalığıyla sakin ve yatıştırıcı bir ses tonunda konuşmaya başladı adamla.</t7921>

<t7922>"Bana hikâyenizi anlatmaya geldiniz, değil mi?" dedi.</t7922> <t7923>"Acele ettiğiniz için biraz yorulmuşsunuz.</t7923> <t7924>Biraz soluklanana kadar oturun.</t7924> <t7925>Küçük sorununuzla sonra da ilgilenebiliriz.</t7925><t7926>"</t7926>

<t7927>Adam birkaç dakika derin nefes alarak oturdu.</t7927> <t7928>Duygularıyla mücadele ediyor gibiydi.</t7928> <t7929>Sonra mendiliyle alnım sildi ve yüzünü bize çevirdi.</t7929>

<t7930>"Benim deli olduğumu sanıyorsunuz herhalde," dedi.</t7930>

<t7931>"Büyük bir sorununuz olduğunu görebiliyorum," diye yanıtladı Holmes.</t7931>

<t7932>"Tanrı şahidim ya, gerçekten de öyle!</t7932> <t7933>Aklımı kaçırmama yol açacak kadar büyük, bir o kadar da korkunç bir bela bu.</t7933> <t7934>Şimdiye kadar alnıma leke sürdürtmemişsem de bir rezalete dayanabilirim.</t7934> <t7935>Özel sorunlar ise zaten herkesin başına gelir, ama bu ikisi bir araya gelince - hem de en korkunç şekliyle - ruhumu sarsmaya yetti.</t7935> <t7936>Bir de bu meselede yalnız olmadığımı eklerseniz, en soylu insan bile bir yolu bulunmadıkça bu acıdan kurtulamaz.</t7936><t7937>"</t7937>

<t7938>"Lütfen kendinizi toparlayın bayım," dedi Holmes, "bana kim olduğunuzu ve başınıza gelenleri açık açık anlatın.</t7938><t7939>"</t7939>

<t7940>"İsmim," dedi konuğumuz, "belki de size hiç yabancı gelmeyecektir.</t7940> <t7941>Ben Alexander Holder'ım.</t7941> <t7942>Threadneedle Sokağı'ndaki Holder&Stevenson şirketinin ortağıyım.</t7942><t7943>"</t7943>

<t7944>Londra'daki ikinci büyük özel bankaya ait olduğundan, bu isim gerçekten de yabancı değildi bize.</t7944> <t7945>Londra'nın ileri gelenlerinden birini böyle acınacak duruma düşüren ne olabilirdi acaba?</t7945> <t7946>Son bir çabayla hikâyesini anlatmaya koyulana kadar merakla bekledik.</t7946>

<t7947>"Vakit nakittir," dedi.</t7947> <t7948>"Onun için polis müfettişi sizin yardımınıza başvurmamı tavsiye edince hemen size koştum.</t7948> <t7949>Baker Sokağı'na tramvayla geldim ve bu karda faytonlar yavaş gider diye kalan yolu yürüyerek gelmeyi tercih ettim.</t7949> <t7950>Herhalde pek antrenmanlı olmadığım için de nefes nefese kaldım.</t7950> <t7951>Şimdi daha iyiyim.</t7951> <t7952>Gerçekleri size kısaca ve bütün açıklığıyla anlatmaya başlayabilirim.</t7952> <t7953>"Siz de bilirsiniz ki bankacılıkta başarılı olmak için kaynaklarımıza yatırımlar bulmamız ve bağlantılarımızı artırarak daha çok müşteriye ulaşmamız gerekir.</t7953> <t7954>Bunun en iyi yolu da kredi vermektir ve bunun için de teminat şarttır.</t7954> <t7955>Son birkaç yıl içinde bu yönde çok başarılı olduk ve birçok soylu aileye, ellerindeki tablolar, kitaplıklar veya diğer eşyaları karşılığında oldukça yüklü miktarlarda krediler verdik.</t7955>

<t7956>"Neyse, dün sabah büromda oturmuş işlerime bakarken bir not aldım.</t7956> <t7957>Üzerindeki ismi görünce biraz irkildim, çünkü, size sadece dünyaca tanınmış bir isim olduğunu söylemekle yetineceğim birinden geliyordu.</t7957> <t7958>Kendisi biraz sonra odama girdi ve sevimsiz bir işi bir an önce halletmek ister gibi hemen iş konuşmaya girişti.</t7958>

<t7959>" 'Bay Holder,' dedi, 'kredi verdiğinizi duydum.'</t7959> <t7960>" 'Teminat sağlamsa tabii,' diye cevap verdim.</t7960>

<t7961>" 'Bu benim için ciddi bir durum,' dedi.</t7961> <t7962>'Acilen 50. 000 sterline ihtiyacım var.</t7962> <t7963>Tabii böyle önemsiz bir miktarı dostlarımdan da temin edebilirdim ama onları karıştırmak istemediğim için bu işi kendim yürütmeyi tercih ettim.</t7963> <t7964>Siz de kabul edersiniz ki benim konu-mumdaki birinin borç altına girmesi pek akıllıca olmaz.'</t7964> <t7965>" 'Bu miktarı ne kadar süreliğine istediğinizi sorabilir miyim acaba?' dedim.</t7965> <t7966>" 'Önümüzdeki Pazartesi'ye yüklü bir miktar alacağım var; o zaman faiziyle geri verebilirim size.</t7966> <t7967>Ama parayı hemen şimdi almam şart.</t7967><t7968>'</t7968>

<t7969>" 'Elimde olsa,' dedim, 'bu parayı size hemen kendi cebimden verirdim.</t7969> <t7970>Ama bu durumda şirket adına vereceğime göre, ortağımla konuşmam gerekiyor ve zorunlu bazı işlemleri halletmemiz şart.'</t7970> <t7971>" 'Bir an önce halletseniz iyi olur,' dedi.</t7971>

<t7972>"Cebinden siyah bir kutu çıkararak sandalyenin yanma koydu.</t7972> <t7973>'Zümrüt Tacı duymuşsunuzdur herhalde,' dedi.</t7973>

<t7974>" 'İmparatorluğun en değerli mücevherlerinden biridir,' dedim.</t7974> <t7975>" 'Çok doğru.</t7975><t7976>'</t7976> <t7977>Kutuyu açtı ve yumuşak kadifeler içine yerleştirilmiş mücevheri gösterdi.</t7977> <t7978>Ta kendisiydi.</t7978> <t7979>'Otuz dokuz tane büyük boy zümrüt ve paha biçilmez bir altın zincir' dedi.</t7979> <t7980>'Sizden istediğim paranın en az iki katı eder.</t7980> <t7981>Teminat olarak size bunu vermeye hazırım.</t7981><t7982>'</t7982>

<t7983>"Kutuyu elime aldım ve şaşkınlık içinde müşterime baktım.</t7983> <t7984>" 'Değerinden şüphe mi ediyorsunuz yoksa?' diye sordu.</t7984> <t7985>" 'Hayır, kesinlikle değil.</t7985> <t7986>Ama sadece...</t7986><t7987>'</t7987>

<t7988>" 'Nasıl oluyor da bunu size veriyorum değil mi?</t7988> <t7989>İçiniz rahat olsun.</t7989> <t7990>Eğer dört gün içinde geri alabileceğimi bilmesem bunu yapmayı aklıma bile getirmezdim.</t7990> <t7991>Paha biçilmez bir şaheserdir.</t7991> <t7992>Teminat yeterli mi?</t7992><t7993>' " 'Fazlasıyla.</t7993><t7994>'</t7994>

<t7995>" 'Anlayacağınız üzere Bay Holder, bu, size duyduğum güveni gösteren güçlü bir delil.</t7995> <t7996>Bu yüzden, bunun gizli kalacağı ve hiçbir dedikoduya yol açmayacağı konusunda eminim.</t7996> <t7997>Hepsinden ötesi, özenle korunması gerekiyor, çünkü aksi takdirde büyük bir skandal kopacaktır.</t7997> <t7998>Başına en ufak bir şey gelirse hepsini kaybettik demektir, çünkü üzerindeki zümrütlerin dünyada eşi benzeri yok.</t7998> <t7999>Ama bütün güvenimle size teslim ediyorum ve pazartesi sabahı bizzat gelip kendim geri alacağım.</t7999><t8000>'</t8000>

<t8001>"Müşterimin acelesi olduğunu görerek başka bir şey söylemedim ve veznedarımı çağırarak kendisine elli adet 1000 sterlin ödenmesini söyledim.</t8001> <t8002>Herkes gidip de masanın üzerinde duran değerli kutuyla tek başıma kaldığımda, üzerimdeki bu büyük sorumlulukla ilgili kötü kötü şeyler gelmeye başladı aklıma.</t8002> <t8003>Ulusal bir servet gözüyle bakıldığı için, başına en ufak bir talihsizlik geldiğinde büyük bir skandal kopacağı kesindi.</t8003> <t8004>Sorumluluğu üzerime aldığıma pişman olmaya başlamıştım bile.</t8004> <t8005>Ama artık yapacak bir şey olmadığından mücevheri kendi özel kasama kilitledim ve işimin başına döndüm.</t8005>

<t8006>"Akşam olduğunda, böyle değerli bir şeyi büromda bırakmanın hiç de akıllıca olmayacağını düşündüm.</t8006> <t8007>Banka kasaları daha önce de soyulmuştu, bu kez benimkinin soyulmayacağı ne belliydi?</t8007> <t8008>Aman Tanrım, ne kadar güç bir duruma düşerdim kim bilir!</t8008> <t8009>Böylece önümüzdeki birkaç gün boyunca işe gelip giderken kasayı yanımda taşımaya, gözümün önünden ayırmamaya karar verdim.</t8009> <t8010>Bir araba çağırdım ve yanımda mücevherle Streatham'deki evime gittim.</t8010> <t8011>Huzursuzluğum, üst kata çıkıp kutuyu yatak odasındaki dolabıma kilitleyene kadar da geçmedi.</t8011> <t8012>"Şimdi size biraz da ev halkından bahsedeyim Bay Holmes, çünkü meseleyi çok iyi kavramanızı istiyorum.</t8012> <t8013>Seyisim ve uşağım evin dışında yattıkları için onları ayrı tutabiliriz.</t8013> <t8014>Onların dışında, yıllardır bizimle olan ve güvenilirliklerinden kuşku duymayacağım üç tane bayan hizmetçim var.</t8014> <t8015>Bir de sadece birkaç ay önce benimle çalışmaya başlayan yardımcı hizmetçi Lucy Parr.</t8015> <t8016>Ama o da mükemmel bir kişiliğe sahip; şimdiye kadar hiç şikâyetim olmadı.</t8016> <t8017>Çok güzel bir kız olduğu için hayranları ara sıra ortalıkta dolaşıyor ama tek kusuru bu; onun dışında her açıdan çok iyi bir kızdır.</t8017>

<t8018>"Hizmetçiler dışında ailemin kendisi o kadar küçük ki tarif etmem pek zamanımı almayacaktır.</t8018> <t8019>Ben dulum ve bir tek oğlum, Arthur var.</t8019> <t8020>Arthur beni büyük bir hayal kırıklığına uğrattı Bay Holmes, hem de çok büyük.</t8020> <t8021>Bu konuda kendim de suçluyum, biliyorum.</t8021> <t8022>Herkes onu çok şımarttığımı söylüyor.</t8022> <t8023>Haklılar da.</t8023> <t8024>Ama sevgili karım öldüğünde, bir tek oğlum kalmıştı sevebileceğim.</t8024> <t8025>Yüzündeki gülümsemenin bir an için bile kaybolmasına dayanamıyordum.</t8025> <t8026>Hiçbir isteğini geri çevirmedim.</t8026> <t8027>Keşke biraz daha katı olsaydım; bu ikimiz için de daha iyi olurdu.</t8027> <t8028>Ama tek istediğim onun iyiliğiydi.</t8028>

<t8029>"Doğal olarak, benden sonra işimin başına geçmesini istiyordum ama bu işe hiç yatkın değildir.</t8029> <t8030>Yabani ve inatçı bir yapısı var ve doğrusunu söylemek gerekirse, büyük miktarlarda parayla çalışacak kadar güvenilir bulmuyorum onu.</t8030> <t8031>Gençliğinde aristokrat bir kulübe üye oldu ve kısa zamanda pahalı zevkleri olan bir grup insanla arkadaşlık kurdu.</t8031> <t8032>Kâğıt oynamaya ve çok para kaybetmeye başladı.</t8032> <t8033>Hep bana gelir, şeref borcunu ödeyebilmek için benden avans isterdi.</t8033> <t8034>Arkadaşlarından kopmak için çok uğraştı ama her seferinde, dostu Sir George Burnwell'in de etkisiyle, aralarına geri döndü.</t8034>

<t8035>"Aslında Sir George Bumwell gibi bir adamın oğlumun üzerindeki etkisine şaşmamak gerekir.</t8035> <t8036>Kendisi evimize sık sık geldiği için biliyorum; onun gibi büyüleyici bir adama karşı koymak zordur.</t8036> <t8037>Dünyayı parmaklarının ucunda oynatan, her yeri gezmiş, her şeyi görmüş; çok iyi konuşan, çok yakışıklı bir adamdır.</t8037> <t8038>Ama yarattığı büyülü havadan uzakta, serinkanlılıkla düşündüğümde, alaycı konuşmaları ve bakışları gözümün önüne gelir ve bir kez daha ne kadar güvenilmez biri olduğunu anlarım.</t8038> <t8039>Kadınsı içgüdülerine dayanarak küçük Mary de benim gibi düşünüyordu.</t8039>

<t8040>" Ş imdi bir tek Mary kaldı bahsedilecek.</t8040> <t8041>Kendisi benim yeğenim olur.</t8041> <t8042>Erkek kardeşim beş yıl önce ölünce kızcağızın dünyada kimsesi kalmadı.</t8042> <t8043>Onu evlatlık aldım ve ona kızım gibi baktım.</t8043> <t8044>Evimin neşesidir o - tatlı, sevgi dolu, güzel bir kız.</t8044> <t8045>Bir yandan da ev işlerini mükemmel bir şekilde idare eder.</t8045> <t8046>Sağ kolumdur benim, onsuz ne yapardım bilmiyorum.</t8046> <t8047>Şimdiye kadar sadece bir konuda üzdü beni.</t8047> <t8048>O da oğlumun evlenme teklifini geri çevirmesi.</t8048> <t8049>Bence bu dünyada oğlumu doğru yola sokacak tek insan odur; evlilikleri</t8049>

<t8050>Arthur'un bütün hayatını değiştirirdi.</t8050> <t8051>Ama ne yazık ki artık çok geç - hem de sonsuza kadar!</t8051>

<t8052>"Neyse, artık evimde yaşayan insanları tanıdığınıza göre asıl hikâyemi anlatmaya başlayabilirim Bay Holmes.</t8052>

<t8053>"O gece akşam yemeğinden sonra oturma odasında kahvelerimizi içerken, Arthur ve Mary'ye başımdan geçenleri, çatımız altındaki değerli hazineyi anlattım.</t8053> <t8054>Tabii ki müşterimin ismini vermedim.</t8054> <t8055>Ben bunları anlatırken, kahveleri getirmiş olan Lucy Parr odada değildi, buna eminim; ama kapının kapalı olup olmadığını bilemiyorum.</t8055> <t8056>Neyse, Mary ve Arthur bu ünlü tacı görmek istediler ama onlara bunun iyi bir fikir olmadığını söyledim.</t8056>

<t8057>" 'Onu nereye koydun?' diye sordu Arthur.</t8057>

<t8058>" 'Kendi dolabıma.</t8058><t8059>'</t8059>

<t8060>" 'İnşallah gece evi soymazlar,' dedi.</t8060>

<t8061>" 'Kilitli ama,' diye cevap verdim.</t8061>

<t8062>" 'İyi de baba, o dolabı her anahtar açar.</t8062> <t8063>Bir keresinde o dolabı başka bir anahtarla açmıştım ben.</t8063><t8064>'</t8064>

<t8065>"Hep böyle garip konuştuğu için, söylediklerinin üzerinde pek durmadım.</t8065> <t8066>Ama o gece benimle birlikte odama kadar geldi.</t8066>

<t8067>" 'Baksana baba,' dedi gözlerini yere dikmiş halde, 'bana 200 sterlin verebilir misin?</t8067><t8068>'</t8068>

<t8069>" 'Hayır veremem!' diye cevap verdim sertçe.</t8069> <t8070>'Para meselelerinde sana hep fazlasıyla cömert davrandım zaten.</t8070><t8071>'</t8071>

<t8072>" 'Evet öyleydin,' dedi, 'ama bu paraya ihtiyacım var, yoksa bundan sonra kulüpte</t8072>

<t8073>kimsenin yüzüne bakamam.</t8073><t8074>'</t8074>

<t8075>" 'Çok da iyi olur!' diye bağırdım.</t8075>

<t8076>" 'Evet ama benim şerefsiz bir adam olmamı istemezdin herhalde,' dedi.</t8076> <t8077>'Bu utanca dayanamam.</t8077> <t8078>Bir şekilde o parayı bulmalıyım.</t8078> <t8079>Eğer sen vermeyeceksen başka yollar deneyeceğim.</t8079><t8080>'</t8080>

<t8081>"Çok sinirlenmiştim, çünkü bir ay içindeki üçüncü para isteyişiydi.</t8081> <t8082>'Benden bir kuruş bile alamazsın,' diye bağırdım.</t8082> <t8083>Bunun üzerine önümde eğildi ve tek bir söz söylemeden çıktı.</t8083>

<t8084>"Odada yalnız kalınca dolabımı açtım, hazinemin yerinde olduğunu gördüm ve tekrar kilitledim.</t8084> <t8085>Ardından her şeyin yolunda gidip gitmediğini görmek için evi kolaçan etmeye karar verdim.</t8085> <t8086>Aslında bu genellikle Mary'nin işiydi ama o gece kendim yapsam daha iyi olacak diye düşündüm.</t8086> <t8087>Merdivenlerden aşağı indiğimde antrede Mary'yi gördüm.</t8087> <t8088>O da pencereyi kapatıyor ve sürgülüyordu.</t8088> <t8089>" 'Söylesene baba,' dedi, - biraz endişeli görünüyordu -, 'Lucy'-ye bu gece dışarı çıkması için izin mi verdin?</t8089><t8090>' " 'Hayır vermedim.</t8090><t8091>'</t8091>

<t8092>" 'Daha şimdi arka kapıdan girdi de.</t8092> <t8093>Eminim birilerini görmek için dışarı çıkmıştı.</t8093> <t8094>Ama bu hiç de güvenli değil, buna bir dur demek gerekiyor.</t8094><t8095>'</t8095>

<t8096>" 'Yarın sabah onunla konuş, ya da istersen ben konuşurum.</t8096> <t8097>Her yeri kilitledin mi?</t8097><t8098>'</t8098>

<t8099>" 'Elbette baba.</t8099><t8100>'</t8100>

<t8101>" 'Pekâlâ, iyi geceler o zaman.</t8101><t8102>'</t8102> <t8103>Onu öptüm ve yukarı, yatak odama çıktım.</t8103> <t8104>Hemen uyumuşum.</t8104>

<t8105>"Size meseleyle ilgili her şeyi anlatmaya çalışıyorum Bay Holmes.</t8105> <t8106>Takıldığınız bir nokta olursa lütfen sorun.</t8106><t8107>"</t8107>

<t8108>"Hiç gerekli değil, anlattıklarınız çok açık.</t8108><t8109>"</t8109>

<t8110>"Umarım özellikle şimdi anlatacaklarım da bu kadar açık olur: Zaten uykum pek ağır değildir, bir de yaşadığım gerginliği eklerseniz, her zamankinden daha tedirgin uyumuş olmam doğaldır.</t8110> <t8111>Gece, saat ikide, bir sesle uyandım.</t8111> <t8112>Ben kendime gelene kadar ses kesilmişti ama bende, sanki bir yerlerde bir pencere açılmış gibi bir izlenim uyanmıştı.</t8112> <t8113>Dikkat kesilerek dinledim.</t8113> <t8114>Birden yan odada belirgin bir şekilde ayak sesleri duydum.</t8114> <t8115>Korkudan titrer bir halde yataktan kalktım ve odamın kapısının üstünden baktım.</t8115> <t8116>Bir de ne göreyim: Havagazı lambası hâlâ açıktı ve benim zavallı oğlum, üstünde gömleği ve pantolonu, elinde taçla ışığın altında duruyordu.</t8116> <t8117>Olanca gücüyle onu kırmaya, bükmeye çalışıyor gibiydi.</t8117>

<t8118>'"Arthur!' diye bağırdım.</t8118> <t8119>'Seni gidi alçak!</t8119> <t8120>Hırsız! O taca ne cüretle elini sürebiliyorsun?</t8120><t8121>' Sesimi duyunca onu elinden düşürdü ve yüzü bembeyaz kesildi.</t8121>

<t8122>Tacı kaparak dikkatlice inceledim.</t8122> <t8123>Üstündeki üç zümrütle bir parçası eksikti.</t8123>

<t8124>" 'Seni gidi rezil!' diye bağırdım, öfkeme hakim olamayarak.</t8124>

<t8125>'Onu parçalamışsın!</t8125> <t8126>Şerefimi iki paralık ettin!</t8126> <t8127>Çaldığın taşlar nerede?</t8127><t8128>'</t8128>

<t8129>" 'Çalınmış!' diye bağırdı.</t8129>

<t8130>" 'Evet ya, hırsız!' diye kükredim, omuzlarından sarsarak.</t8130> <t8131>" 'Eksik yok.</t8131> <t8132>Eksik olamaz,' dedi.</t8132>

<t8133>" 'Üçü eksik.</t8133> <t8134>Ve sen onların nerede olduğunu biliyorsun.</t8134> <t8135>Hırsız olduğun kadar yalancısın da.</t8135> <t8136>Diğer parçaları da koparmaya çalıştığını görmedim mi sanki?</t8136><t8137>'</t8137> <t8138>" 'Bana yeteri kadar isim taktın,' dedi, 'buna daha fazla dayanamam.</t8138> <t8139>Beni aşağılamaya kararlı olduğuna göre daha fazla bir şey söylemeye gerek yok.</t8139> <t8140>Sabah evini terk edeceğim ve kendi yoluma gideceğim.</t8140><t8141>'</t8141>

<t8142>" 'Buradan yanında polislerle ayrılacaksın!' diye bağırdım, öfkeden ve acıdan çılgına dönmüş bir halde.</t8142> <t8143>'Bu meseleyi sonuna kadar araştırtacağım.'</t8143> <t8144>" 'Benden bir şey öğrenemezsin,' dedi, onda daha önce görmediğim bir ifadeyle.</t8144> <t8145>'Eğer polisi çağırmak istiyorsan çağır.</t8145> <t8146>Bırakalım da her şeyi onlar çözsün.'</t8146> <t8147>"Bu sırada öfkeyle sesimi yükselttiğim için bütün ev ayağa kalkmıştı.</t8147> <t8148>Odama ilk koşan Mary oldu.</t8148> <t8149>Tacı ve Arthur'un yüzünü görünce bütün meseleyi anladı ve bir çığlık atarak bayıldı.</t8149> <t8150>Polisi çağırması için hizmetçiyi gönderdim ve soruşturmayı onlara bıraktım.</t8150> <t8151>Müfettiş ve bir memur eve geldiğinde, o zamana kadar kollarını kavuşturmuş halde asık suratla beklemiş olan Arthur, bana kendisini hırsızlıkla suçlayıp suçlamayacağımı sordu.</t8151> <t8152>Hasar görmüş taç ulusal bir servet olduğu için meselenin artık özel bir mesele değil, kamuya ait olduğunu söyledim.</t8152> <t8153>Bunu kanunların halletmesini istiyordum.</t8153>

<t8154>" 'En azından beni hemen tutuklatmayacaksın herhalde.</t8154> <t8155>Evden beş dakikalığına ayrılırsam, bu hem senin, hem de benim yaranma olur,'dedi.</t8155> <t8156>" 'İster git, istersen de çaldığını sakla,' dedim.</t8156> <t8157>Ama sonra içine düştüğüm korkunç durumu fark ederek, sadece benim değil, benden çok daha önemli birinin de şerefinin söz konusu olduğunu hatırlattım ona.</t8157> <t8158>Halkı ayağa kaldırabilecek bir skandalın koparmak üzere olduğunu söyledim.</t8158> <t8159>Kayıp üç taşı ne yaptığını söyleyerek bütün bunları engelleyebilirdi.</t8159>

<t8160>" 'Tabii ki mesele senin üzerine kalacak,' dedim; 'suçu işlerken yakalandığın için.</t8160> <t8161>göstereceğin hiçbir bahane olayın çirkinliğini örtemez.</t8161> <t8162>Ama zümrütlerin nerede olduğunu söylersen her şeyi telâfi edebilirsin; böylece her şey affedilir ve unutulur.</t8162><t8163>'</t8163>

<t8164>" 'Affını başkalarına sakla,' diye cevap verdi burun kıvırarak.</t8164>

<t8165>"Söyleyeceğim hiçbir şeyin onu etkilemeyeceğini anladım.</t8165> <t8166>Artık tek bir çarem kalmıştı.</t8166> <t8167>Müfettişi çağırdım ve onu gözaltına aldılar.</t8167> <t8168>Odasını ve evde mücevherleri saklayabileceği her yeri aradılar ama ne bir iz bulundu, ne de benim zavallı çocuğum, bütün dil dökmelere ve tehditlere rağmen tek bir söz söyledi.</t8168> <t8169>Bu sabah onu bir hücreye kapattılar ve ben de bütün polis formalitelerini tamamlayıp meseleyi çözmeniz için yardım istemek üzere size koştum.</t8169> <t8170>Polis, açık seçik bir şekilde şu anda yapabilecekleri bir şey olmadığını itiraf etti.</t8170>

<t8171>"Siz hiçbir harcamadan kaçınmayın Bay Holmes.</t8171> <t8172>Zaten 1000 sterlinlik bir ödül de koydum.</t8172> <t8173>Aman Tanrım, ben ne yapacağım?</t8173> <t8174>Bir gecede bütün şerefimi, mücevherleri ve oğlumu kaybettim.</t8174> <t8175>Ah, ne yapacağım ben?</t8175><t8176>"</t8176>

<t8177>Elleriyle başını tuttu ve ileri geri sallanarak çocuklar gibi sızlanmaya başladı.</t8177>

<t8178>Sherlock Holmes birkaç dakika boyunca kaşları çatık, gözleri ateşe sabitlenmiş bir halde sessizce oturdu.</t8178>

<t8179>"Evinize gidip gelen çok insan olur mu?" diye sordu sonunda.</t8179>

<t8180>"Ailesiyle birlikte ortağım gelir ve bazen de Arthur'un birkaç arkadaşı.</t8180> <t8181>Geçenlerde birkaç kez Sir George Burnwell geldi.</t8181> <t8182>Başkası da yok sanırım.</t8182><t8183>"</t8183>

<t8184>"Siz toplum içine çok çıkar mısınız?</t8184><t8185>"</t8185>

<t8186>"Arthur sever bunu.</t8186> <t8187>Mary ve ben evde kalırız.</t8187> <t8188>İkimiz de böyle-sini daha çok severiz.</t8188><t8189>"</t8189>

<t8190>"Genç bir kız için garip.</t8190><t8191>"</t8191>

<t8192>"Sessiz, sakin bir kızdır.</t8192> <t8193>Kaldı ki, o kadar da genç değildir.</t8193> <t8194>Yirmi dört yaşında.</t8194><t8195>"</t8195>

<t8196>"Bu olay, anlattığınız kadarıyla onun için de büyük bir şok oldu herhalde.</t8196><t8197>"</t8197>

<t8198>"Korkunç! O benden bile daha fazla etkilendi.</t8198><t8199>"</t8199>

<t8200>"İkiniz de oğlunuzun suçlu olduğu kanısındasınız herhalde.</t8200><t8201>"</t8201>

<t8202>"Elinde taçla dururken kendi gözlerimle gördükten sonra...</t8202><t8203>"</t8203>

<t8204>"Bunun kesin bir kanıt olduğunu sanmıyorum.</t8204> <t8205>Tacın geri kalanı da hasar görmüş müydü?</t8205><t8206>"</t8206>

<t8207>"Evet, bükülmüştü.</t8207><t8208>"</t8208>

<t8209>"Peki o zaman düzeltmeye mi çalışıyordu sizce?</t8209><t8210>"</t8210>

<t8211>"Tanrı sizi korusun!</t8211> <t8212>Onun için ve benim için elinizden geleni yapmaya çalıştığınız belli.</t8212> <t8213>Ama bu çok zor bir görev.</t8213> <t8214>O anda ne mi yapıyordu?</t8214> <t8215>Eğer niyeti masumsa neden söylemedi bana?</t8215><t8216>"</t8216>

<t8217>"Haklısınız.</t8217> <t8218>Ve eğer suçluysa neden bir yalan uydurmadı da denebilir, değil mi?</t8218> <t8219>Bence sessiz kalması her iki yöne de çekilebilir.</t8219> <t8220>Olayla ilgili birkaç önemli nokta daha var.</t8220> <t8221>Sizi uyandıran gürültü hakkında polis ne dedi?</t8221><t8222>"</t8222>

<t8223>"Arthur'un, odasını kapatırken çıktığını düşündüler.</t8223><t8224>"</t8224>

<t8225>"Olabilir.</t8225> <t8226>Suç işleyen bir adam, evi ayağa kaldırmak için kapısını çarpıyor.</t8226> <t8227>Peki bu mücevherlerin kaybolmasına ne dediler?</t8227><t8228>"</t8228>

<t8229>"Evde her yeri aramaya devam ediyorlar.</t8229><t8230>"</t8230>

<t8231>"Evin dışına bakmayı akıl ettiler mi bari?</t8231><t8232>"</t8232>

<t8233>"Evet, olağanüstü çaba gösterdiler.</t8233> <t8234>Bütün bahçe didik didik arandı.</t8234><t8235>"</t8235>

<t8236>"Pekâlâ, sevgili bayım," dedi Holmes, "ilk anda aklınıza gelenlerden daha fazlası olabileceğini göremiyor musunuz?</t8236> <t8237>Size çok basit görünüyor ama bence son derece karmâşık bir durum.</t8237> <t8238>Teorinizi bir düşünün.</t8238> <t8239>Oğlunuz yatağından kalkıyor, büyük bir riski göze alarak sizin odanıza giriyor, dolabı açıyor, tacı alıyor, güç bela bir parçasını koparıyor, başka bir yere gidiyor, otuz dokuz mücevher arasından sadece üçünü kimsenin bulamayacağı bir yere saklama başarısını gösteriyor ve sonra da geri kalan otuz altı taşla birlikte geri dönüyor ve orada yakalanıyor.</t8239> <t8240>Sorarım size, bu teori mantıklı mı?</t8240><t8241>"</t8241>

<t8242>"Peki ama başka ne olabilir ki?" diye atıldı bankacı, umutsuz bir ifadeyle.</t8242> <t8243>"Eğer iyi niyetliyse bunu bana neden söylemiyor?</t8243><t8244>"</t8244>

<t8245>"Bunu bulmak bizim görevimiz," diye yanıtladı Holmes.</t8245> <t8246>"O halde şimdi, Bay Holder, sakıncası yoksa sizinle birlikte Streat-ham'e gidelim ve ayrıntıları daha yakından inceleyelim.</t8246><t8247>"</t8247>

<t8248>Dostumun ısrarı üzerine ben de onlara eşlik ettim.</t8248> <t8249>Zaten dinlediğimiz bu hikâye bende büyük bir merak uyandırmıştı.</t8249> <t8250>Ben de zavallı babası gibi, oğlun suçlu olduğunu düşünüyordum, ama Holmes'ün kararlarına güvendiğim için, bir umut kapısı olabileceğini hissediyordum.</t8250> <t8251>Holmes, yol boyunca çenesi göğsüne düşmüş, şapkasını gözlerine çekmiş, derin düşünceler içinde tek bir söz söylemeden oturdu.</t8251> <t8252>Müşterimiz, bu umut ihtimali üzerine biraz keyiflenmiş, benimle iş meseleleri hakkında bir konuşmaya bile girişmişti.</t8252> <t8253>Kısa bir tren yolculuğu ve ardından da kısa bir yürüyüşün sonunda Fairbank'e, bankacının mütevazı evine vardık.</t8253>

<t8254>Fairbank, anayoldan biraz uzakta, beyaz taştan yapılmış köşeli bir evdi.</t8254> <t8255>Girişteki iki büyük demir kapının önünde bir fayton yolu ve karlarla örtülmüş bir çimenlik uzanıyordu.</t8255> <t8256>Sağ tarafta, küçük, sık bir ağaçlıktan sonra, iki fundalık arasından mutfak kapısına giden bir patika ve satıcılar için bir giriş vardı.</t8256> <t8257>Sol tarafta ise ahırlara giden dar bir yol bulunuyordu.</t8257> <t8258>Holmes bizi kapıda bırakarak ön cepheyi geçti ve önce satıcı yolunu, sonra da bahçeyi dolaşarak ahır yoluna girdi.</t8258> <t8259>Böylece bütün evin çevresini yavaşça dolanmış oldu.</t8259> <t8260>Bay Holder ve ben bu uzun işlemin sonunu beklemeden oturma odasına girdik ve ateşin başında oturduk.</t8260> <t8261>Biz orada sessizce otururken kapı açıldı ve içeri genç bir bayan girdi.</t8261> <t8262>Uzunca boylu, zayıf biriydi, Teninin beyazlığıyla daha da ortaya çıkan siyah saçları ve gözleri vardı.</t8262> <t8263>Daha önce hiçbir kadının yüzünde böyle bir solgunluk görmemiştim.</t8263> <t8264>Dudakları kansız kalmış, gözleri ise ağlamaktan kızarmıştı.</t8264> <t8265>Sessizce odaya süzüldüğünde, kadının sabah, bankacıda gördüğümüzden daha büyük bir acı içinde olduğunu fark ettim.</t8265> <t8266>Kendine hakim, güçlü bir karaktere sahip olduğu açıkça belli olan bir kadını böyle acı dolu bir ifadeyle görmek benim için daha da sarsıcı olmuştu.</t8266> <t8267>Varlığımı fark etmeden doğru amcasına gitti ve tatlı, kadınsı bir hareketle amcasının başını okşadı.</t8267>

<t8268>"Arthur'un serbest bırakılması için emir verdin, değil mi baba?" diye sordu.</t8268> <t8269>"Hayır kızım, mesele sonuna kadar incelenecek.</t8269><t8270>"</t8270>

<t8271>"Ama onun masum olduğuna eminim.</t8271> <t8272>Kadınların içgüdülerini bilirsin.</t8272> <t8273>Kötü bir şey yapmadığını biliyorum ve sen de ileride ona bu kadar sert davrandığın için pişman olacaksın, inan bana.</t8273><t8274>"</t8274>

<t8275>"Peki eğer masumsa neden sessiz kalıyor?</t8275><t8276>"</t8276>

<t8277>"Kim bilir?</t8277> <t8278>Belki de ondan bu kadar şüphelenmene kızmıştır.</t8278><t8279>"</t8279>

<t8280>"Elinde taçla gördükten sonra nasıl olur da şüphelenmezdim?</t8280><t8281>"</t8281>

<t8282>"Ama sadece bir göz atmak için almış olabilir.</t8282> <t8283>Lütfen onun masum olduğuna inan.</t8283>

<t8284>Meseleden vazgeç ve daha fazla bir şey söyleme.</t8284> <t8285>Sevgili Arthur'umuzun hapiste olduğunu düşünmek çok korkunç!</t8285><t8286>"</t8286>

<t8287>"Mücevherler bulunana kadar bu işin ucunu bırakmayacağım -asla Mary! Arthur'a duyduğun sevgi senin gözlerini kör ediyor.</t8287> <t8288>Olayı örtbas etmek şöyle dursun, daha derinine incelemesi için Londra'dan bir beyefendi getirdim.</t8288><t8289>"</t8289>

<t8290>"Bu beyefendi mi?" diye sordu, bana dönerek.</t8290>

<t8291>"Hayır, onun arkadaşı.</t8291> <t8292>Kendisini yalnız bırakmamızı istedi.</t8292> <t8293>Ahır yolundadır şu anda.</t8293><t8294>"</t8294>

<t8295>"Ahır yolu mu?" Siyah kaşlarını kaldırdı.</t8295> <t8296>"Orada ne bulacağını umuyor ki?</t8296> <t8297>Ah! sanırım bu o.</t8297> <t8298>Doğru olduğuna emin olduğum şeyi, yani Arthur'un masum olduğunu ispat edeceğinize inanıyorum bayım," dedi Sherlock Holmes'a dönerek.</t8298> <t8299>"Size tamamen katılıyorum ve sizin de yardımınızla bunu ispat edeceğimize ben de inanıyorum," diye cevap verdi Holmes, ayak-kabılanndaki karları paspasa silkelerken.</t8299> <t8300>"Sanırım Bayan Mary Holder'la tanışma zevkine eriştim.</t8300> <t8301>Size birkaç soru sorabilir miyim?</t8301><t8302>"</t8302>

<t8303>"Lütfen bayım, eğer bu korkunç meseleyi çözmeye yardımcı olacaksa hiç çekinmeyin.</t8303><t8304>"</t8304>

<t8305>"Dün gece siz hiçbir şey duymadınız mı?</t8305><t8306>"</t8306>

<t8307>"Hayır, amcam yüksek sesle konuşmaya başlayana kadar hiçbir şey duymadım.</t8307> <t8308>Onu duyunca aşağı geldim.</t8308><t8309>"</t8309>

<t8310>"Pencereleri ve kapıları siz kapattınız.</t8310> <t8311>Bütün pencereleri kilitlediniz, değil mi?</t8311><t8312>"</t8312>

<t8313>"Evet.</t8313><t8314>"</t8314>

<t8315>"Bu sabah hepsi kilitli miydi?</t8315><t8316>"</t8316>

<t8317>"Evet.</t8317><t8318>"</t8318>

<t8319>"Sevgilisi olan bir hizmetçiniz vardı galiba.</t8319> <t8320>Sanırım, dün gece onu kontrol etmek için dışarı çıktığını söylemişsiniz amcanıza.</t8320><t8321>"</t8321>

<t8322>"Evet, oturma odasıyla ilgilenen ve amcamın taçla ilgili söylediklerini duymuş olabilecek olan da o.</t8322><t8323>"</t8323>

<t8324>"Anlıyorum.</t8324> <t8325>Bunu sevgilisine söylediğini ve ikisinin bu soygunu planladığını düşünüyorsunuz herhalde.</t8325><t8326>"</t8326>

<t8327>" İyi ama bütün bu gereksiz teoriler ne işe yarar ki," diye atıldı bankacı sabırsızlıkla.</t8327> <t8328>"Size Arthur'u elinde taçla gördüğümü söylemiştim.</t8328><t8329>"</t8329>

<t8330>"Biraz bekleyin Bay Holder.</t8330> <t8331>Sıra ona da gelecek.</t8331> <t8332>Bu kıza geri dönersek Bayan Holder, mutfak kapısından girdiğini gördünüz sanırım.</t8332><t8333>"</t8333>

<t8334>"Evet.</t8334> <t8335>Kapının kilitli olup olmadığını kontrol etmek için gittiğimde onun kapıdan içeri girdiğini gördüm.</t8335> <t8336>Karanlıkta adamı da gördüm.</t8336><t8337>"</t8337>

<t8338>"Onu tanıyor musunuz?</t8338><t8339>"</t8339>

<t8340>"Ah, evet! Bize sebze getiren manav.</t8340> <t8341>Adı Francis Prosper.</t8341><t8342>"</t8342>

<t8343>"Kapının solunda, yani yolun ortasında mı duruyordu?" diye sordu Holmes.</t8343>

<t8344>"Evet, öyle.</t8344><t8345>"</t8345>

<t8346>"Adamın tahta bir bacağı var mıydı peki?</t8346><t8347>"</t8347>

<t8348>Genç bayanın siyah gözlerine korkuya benzer bir ifade geldi.</t8348> <t8349>"Bunu nereden bildiniz?" diye sordu.</t8349> <t8350>Gülümsedi, ama karşılığında Holmes'ün zayıf, meraklı yüzünde bir gülümseme bulamadı.</t8350>

<t8351>"Şimdi üst kata çıkalım," dedi.</t8351> <t8352>"Belki evin dışına yine geri dönerim.</t8352> <t8353>Ama durun belki de yukarı çıkmadan önce alt kattaki pencerelere bir göz atsam iyi olacak."</t8353> <t8354>Pencerelerin birinden diğerine hızla yürüdü ve antreden ahır yoluna bakan geniş pencerenin önünde durdu.</t8354> <t8355>Pencereyi açtı ve büyü-teciyle pervazı dikkatlice inceledi.</t8355> <t8356>"Şimdi üst kata çıkabiliriz," dedi sonunda.</t8356>

<t8357>Bankacının yatak odası, sade döşenmiş küçük bir odaydı.</t8357> <t8358>Gri bir halı, büyük bir dolap ve uzun bir aynadan başka bir eşya yoktu.</t8358> <t8359>Holmes hemen dolaba yöneldi ve kilidini incelemeye başladı.</t8359>

<t8360>"Açmak için hangi anahtar kullanılmış?" diye sordu.</t8360>

<t8361>"Oğlumun daha önce de söylediği gibi - eski eşyaları koyduğumuz odadaki dolabın anahtarı.</t8361><t8362>"</t8362>

<t8363>"Anahtar burada mı?</t8363><t8364>"</t8364>

<t8365>"Masanın üzerinde duruyor.</t8365><t8366>"</t8366>

<t8367>Sherlock Holmes, anahtarı alarak dolabı açtı.</t8367>

<t8368>"Açılırken gürültü çıkarmıyor," dedi.</t8368> <t8369>"Sizi uyandırmamasına şaşmamak gerekir.</t8369> <t8370>Herhalde bu kutu da tacın koyulduğu kutu.</t8370> <t8371>Bir göz atayım."</t8371> <t8372>Kutuyu açtı ve tacı çıkararak masanın üstüne koydu.</t8372> <t8373>Tam bir kuyumculuk şaheseriydi; üzerindeki otuz altı taş, şimdiye kadar gördüğüm en iyileriydi.</t8373> <t8374>Tacın bir parçası kırılmıştı ve üç taş kayıptı.</t8374>

<t8375>"Pekâlâ Bay Holder," dedi Holmes, "kayıp parça buradan kırılmış.</t8375> <t8376>Şimdi geri kalanını da kırmanızı isteyebilir miyim acaba?"</t8376> <t8377>Bankacı dehşet içinde baktı.</t8377> <t8378>"Hayatta yapamam," dedi.</t8378>

<t8379>"O zaman ben yaparım."</t8379> <t8380>Holmes birden bütün gücüyle tacı bükmeye çalıştı ama sonuç vermedi.</t8380> <t8381>"Biraz gevşedi sanırım," dedi, "ama parmaklarım çok güçlü olmasına rağmen kırabilmek için çok zaman harcamam gerekecektir.</t8381> <t8382>Sıradan bir adam bunu yapamaz.</t8382> <t8383>Onu kırdığımda nasıl bir ses çıkar sizce Bay Holder?</t8383> <t8384>Ateşlenmiş bir tabanca kadar gürültü çıkarır.</t8384> <t8385>Ve siz hâlâ bütün bunlar yatağınızın birkaç metre ötesinde olduğu halde hiçbir şey duymadığınızı mı söylüyorsunuz bana?</t8385><t8386>"</t8386>

<t8387>"Ne diyeceğimi bilemiyorum.</t8387> <t8388>Her şey çok belirsiz.</t8388><t8389>"</t8389>

<t8390>"Ama devam ettikçe her şey daha da aydınlanacak.</t8390> <t8391>Siz ne dersiniz Bayan Holder?</t8391><t8392>"</t8392>

<t8393>"Amcamla aynı düşünceleri paylaştığımı itiraf etmeliyim.</t8393><t8394>"</t8394>

<t8395>"Oğlunuzu gördüğünüzde ayaklarında terlik veya ayakkabı var mıydı?</t8395><t8396>"</t8396>

<t8397>"Gömleği ve pantolonu dışında hiçbir şey yoktu üstünde.</t8397><t8398>"</t8398>

<t8399>"Teşekkür ederim.</t8399> <t8400>Soruşturma gayet iyi geçiyor; eğer bu meseleyi çözemezsek bizim beceriksizliğimizden kaynaklanıyor demektir.</t8400> <t8401>İzninizle Bay Holder, araştırmaya evin dışında devam etmek istiyorum.</t8401><t8402>"</t8402>

<t8403>Holmes, gereksiz ayak izlerinin işini zora sokacağını söyleyerek bizim gelmemizi istemedi; kendisi tek başına gitti.</t8403> <t8404>Birkaç saat sonra ayakkabıları karlarla kaplı ve yüzü her zamanki gibi esrarlı bir şekilde geri döndü.</t8404>

<t8405>"Sanırım görülecek her şeyi gördüm Bay Holder," dedi.</t8405> <t8406>"Artık evime dönmemin zamanı geldi.</t8406><t8407>"</t8407>

<t8408>"Peki ya mücevherler Bay Holmes.</t8408> <t8409>Onlar nerede?"</t8409>

<t8410>"Bunu henüz söyleyemem.</t8410><t8411>"</t8411>

<t8412>Bankacı ellerini ovuşturdu.</t8412> <t8413>"Onları bir daha göremeyeceğim!" diye bağırdı.</t8413> <t8414>"Peki ya oğlum?</t8414> <t8415>Bu konuda şansımız var mı?</t8415><t8416>"</t8416>

<t8417>"Fikrim hiçbir şekilde değişmiş değil.</t8417><t8418>"</t8418>

<t8419>"Ama Tanrı aşkına, o zaman dün gece evimde olanlar neydi?</t8419><t8420>"</t8420>

<t8421>"Eğer yarın sabah dokuz, on arası Baker Sokağı'ndaki evime gelirseniz sonucu öğrenirsiniz.</t8421> <t8422>Sanırım mücevherleri geri almak için yapacağım her şeye tam destek verirsiniz ve harcamalarım için bir sınır koymazsınız.</t8422><t8423>"</t8423>

<t8424>"Onları geri almak için gerekirse tüm servetimi veririm.</t8424><t8425>"</t8425>

<t8426>"Çok iyi.</t8426> <t8427>O halde meseleyle ilgileneceğim.</t8427> <t8428>Şimdilik hoşçaka-hn; ama akşamdan önce buraya tekrar gelmek zorunda kalabilirim.</t8428><t8429>"</t8429>

<t8430>Henüz ne şekilde olduğunu anlayamasam da dostumun bu vakaya kafasında son noktayı koyduğunu görebiliyordum.</t8430> <t8431>Evimize dönerken yolda birkaç kez meseleyi açmak istedim, ama o her seferinde başka bir konuya geçince çaresizce vazgeçtim.</t8431> <t8432>Geldiğimizde saat daha üç bile olmamıştı.</t8432> <t8433>Hemen odasına çıktı ve birkaç dakika sonra bir berduş gibi giyinmiş halde aşağı indi.</t8433> <t8434>Yakalarını kaldırdığı, kullanılmaktan parlamış eski paltosu, kırmızı boyunbağı ve eski püskü çizmeleriyle tam bir berduşa dönmüştü.</t8434>

<t8435>"Sanırım bu işe yarar," dedi şöminenin üstündeki aynaya bakarken.</t8435> <t8436>"Keşke sen de benimle gelebilseydin Watson, ama korkarım bu imkânsız.</t8436> <t8437>İz peşine düşmek veya bir alçağı takip etmek zorunda kalabilirim, ama olayı mutlaka çözeceğim.</t8437> <t8438>Birkaç saat içinde döneceğimi umuyorum."</t8438> <t8439>Dolabın üstündeki salamdan bir dilim kesip iki dilim ekmeğin arasına koyarak kendine bir sandviç yaptı ve bunu da cebine sokup yola çıktı.</t8439>

<t8440>Daha çayımı henüz bitirmiştim ki geri döndü.</t8440> <t8441>Neşeyle eski püskü bir çizmeyi sallıyordu.</t8441> <t8442>Onu bir tarafa attı ve kendine bir fincan çay hazırladı.</t8442> <t8443>"Geçerken şöyle bir uğradım," dedi.</t8443> <t8444>"Yine gitmek zorundayım.</t8444><t8445>"</t8445>

<t8446>"Nereye?</t8446><t8447>"</t8447>

<t8448>"West End'in bir ucuna.</t8448> <t8449>Biraz zaman alabilir.</t8449> <t8450>Geç kalırsam beni bekleme.</t8450><t8451>"</t8451>

<t8452>"Peki nasıl gidiyor?</t8452><t8453>"</t8453>

<t8454>"Eh işte, şöyle böyle.</t8454> <t8455>Senden ayrıldıktan sonra Streatham'e gittim ama eve uğramadım.</t8455> <t8456>Böyle güzel bir avı berbat etmek istemezdim.</t8456> <t8457>Burada dedikoduyla zaman kaybedemem, şimdi gidip bu rezil kıyafetlerden kurtulayım da eski saygın kimliğime bürüneyim.</t8457><t8458>"</t8458>

<t8459>Sözlerinden öte tavırları bile memnun olduğunu gösteriyordu.</t8459> <t8460>Gözleri parlıyordu; hatta solgun yanaklarına kan gelmişti.</t8460> <t8461>Aceleyle yukarı çıktı ve birkaç dakika sonra dış kapının çarpılışından, avının takibine geri döndüğünü anladım.</t8461> <t8462>Gece yarısına kadar bekledim ama gelmediğini görünce odama çekildim.</t8462> <t8463>İz peşindeyken, günler, geceler boyunca ortalıkta görünmemesi ender rastlanan bir durum değildi ve geç kalması beni şaşırtmadı.</t8463> <t8464>Saat kaçta geldiğini bilmiyorum ama ben sabah kahvaltıya indiğimde o, bir elinde kahvesi, diğerinde bir gazete, masada oturuyordu.</t8464> <t8465>Oldukça dinç ve sağlıklı görünüyordu.</t8465> <t8466>"Sensiz başlamamı mazur gör Watson," dedi, "ama unutma ki müşterimizle bir randevumuz var.</t8466><t8467>"</t8467>

<t8468>"Saat dokuzu geçmiş bile," diye karşılık verdim.</t8468> <t8469>"Bu gelen o olmalı."</t8469> <t8470>Gerçekten de bankacı dostumuzdu gelen.</t8470> <t8471>Onda gördüğüm değişiklik beni şaşkına çevirdi.</t8471> <t8472>Normalde geniş ve heybetli olan yüzü şimdi çökmüştü ve sanki saçındaki beyazlar da artmıştı.</t8472> <t8473>Dün sabahki hareketlerinden sonra, şimdiki yorgun ve gevşek halini görmek üzüntü vericiydi.</t8473> <t8474>Ona uzattığım bir koltuğa çökerek oturdu.</t8474> <t8475>"Böyle büyük bir cezaya çarptırılmak için ne yaptım bilmiyorum," dedi.</t8475> <t8476>"Daha iki gün öncesine kadar mutlu ve varlıklı bir adamdım; bir derdim yoktu.</t8476> <t8477>Şimdiyse yalnızlığa ve rezilliğe doğru sürükleniyorum.</t8477> <t8478>Dertler birbirini takip ediyor.</t8478> <t8479>Yeğenim Mary de beni terk etti.</t8479><t8480>"</t8480>

<t8481>"Sizi terk mi etti?</t8481><t8482>"</t8482>

<t8483>"Evet.</t8483> <t8484>Bu sabah odasına girdiğimde, yatağının bozulmamış ve odasının boş olduğunu gördüm.</t8484> <t8485>Antredeki masaya benim adıma bir not bırakılmıştı.</t8485> <t8486>Dün gece, öfkeyle değil ama üzüntüyle, oğlumla evlenmiş olsaydı bütün bunların olmayacağını söylemiştim ona.</t8486> <t8487>Belki de bu yaptığım, düşüncesizce bir hareketti.</t8487> <t8488>Zaten notta da bundan bahsediyor:</t8488>



<t8489>" 'ÇOK SEVGİLİ AMCACIĞIM, sizin basınıza dert açtığımı biliyorum.</t8489> <t8490>Farklı davransaydım bu korkunç talihsizlik meydana gelmeyecekti.</t8490> <t8491>Kafamda bu düşünce olduğu sürece sizin çatınız altında bir daha mutlu olamam; bu yüzden sizi terk etmem gerektiğini hissediyorum.</t8491> <t8492>Geleceğim hakkında endişelenmeyin çünkü geleceğim garanti altında; ve hepsinden de önemlisi beni aramayın çünkü bu hem gereksiz, hem de bana zarar verebilir.</t8492> <t8493>Hayatta ve ölümde her zaman sizin sevgili Mary'niz.</t8493><t8494>'</t8494>



<t8495>"Bununla ne demek istiyor Bay Holmes? Sizce bu intihar edeceğini mi gösteriyor?</t8495><t8496>"</t8496>

<t8497>"Hayır, hayır, hiç ilgisi yok.</t8497> <t8498>Ama belki de bu en iyi yol olurdu.</t8498> <t8499>Dertlerinizin sonuna yaklaşıyorsunuz Bay Holder.</t8499><t8500>"</t8500>

<t8501>"Öyle mi diyorsunuz?</t8501> <t8502>Bir şeyler duydunuz demek, Bay Holmes; bir şeyler öğrenmiş olmalısınız!</t8502> <t8503>Mücevherler nerede?</t8503><t8504>"</t8504>

<t8505>"Tanesine 1000 sterlin sizce çok mu pahalı olurdu?</t8505><t8506>"</t8506>

<t8507>"On bin bile öderim.</t8507><t8508>"</t8508>

<t8509>"Gerekmez.</t8509> <t8510>Üç bin yeter.</t8510> <t8511>Bir de ödül meselesi var tabii.</t8511> <t8512>Çek karneniz yanınızda mı?</t8512> <t8513>İşte size kalem.</t8513> <t8514>Siz en iyisi 4000 sterlin yazın.</t8514><t8515>"</t8515>

<t8516>Bankacı, yüzünde şaşkın bir ifadeyle çeki imzaladı.</t8516> <t8517>Holmes çalışma masasına gitti, üzerinde üç taş bulunan üçgen altın bir parça çıkardı ve masaya attı.</t8517>

<t8518>Müşterimiz sevinçten çığlık atarak parçayı aldı.</t8518>

<t8519>"Bulmuşsunuz!" diye bağırdı.</t8519> <t8520>"Hayatım kurtuldu!</t8520> <t8521>Hayatım kurtuldu!</t8521><t8522>"</t8522>

<t8523>Sevinç gösterisi de kederli hali gibi aşırıydı.</t8523> <t8524>Eline geçirdiği mücevherleri göğsüne bastırıyordu.</t8524>

<t8525>"Borçlu olduğunuz bir şey daha var Bay Holder," dedi Sherlock Holmes biraz da sertçe.</t8525>

<t8526>"Borç mu?" Eline kalemi aldı.</t8526> <t8527>"Siz miktarı söyleyin hemen yazarım.</t8527><t8528>"</t8528>

<t8529>"Hayır, bana borçlu değilsiniz.</t8529> <t8530>Oğlunuza, o soylu gence bir özür borçlusunuz.</t8530>

<t8531>Kendi oğlumda görsem gurur duyacağım bir davranış gösterdi kendisi.</t8531><t8532>"</t8532>

<t8533>"Demek onları alan Arthur değilmiş, öyle mi?</t8533><t8534>"</t8534>

<t8535>"Size dün de söyledim, bugün de söylüyorum, o değildi.</t8535><t8536>"</t8536>

<t8537>"Emin misiniz?</t8537> <t8538>O zaman hemen ona gidelim de gerçeğin ortaya çıktığını haber verelim.</t8538><t8539>"</t8539>

<t8540>"O zaten biliyor.</t8540> <t8541>Meseleyi hallettikten sonra onunla da konuştum.</t8541> <t8542>Bana hikâyeyi anlatmayacağını görünce, ben ona kendim anlattım.</t8542> <t8543>Bunun üzerine, söylediklerimin doğru olduğunu itiraf etti.</t8543> <t8544>Henüz açıklayamadığım birkaç küçük ayrıntıyı da onun sayesinde öğrendim.</t8544> <t8545>Ama sizin bu sabah ona söyleyecekleriniz sessizliğini bozmasını sağlayabilir.</t8545><t8546>"</t8546>

<t8547>"Tanrı aşkına o halde bana siz anlatın!"</t8547>

<t8548>"Anlatacağım; ve bu gerçeğe ulaşmak için geçtiğim her aşamayı da teker teker açıklayacağım.</t8548> <t8549>İlk olarak benim için söylemesi, sizin için de duyması en zor olan şeyi söylemekle başlayayım: Sir George Burnwell ve Mary, aralarında anlaşmışlar ve birlikte kaçmışlar.</t8549><t8550>"</t8550>

<t8551>"Bizim Mary mi? İmkânsız!"</t8551>

<t8552>"Ne yazık ki mümkünden de öte, gerçek.</t8552> <t8553>Bu adamı aranıza aldığınızda, ne siz, ne de oğlunuz onun gerçek karakterini biliyordu.</t8553> <t8554>Kendisi İngiltere'nin en tehlikeli adamlarından biridir - batmış bir kumarbaz, tam bir alçak; kalpsizin, vicdansızın biri.</t8554> <t8555>Yeğeniniz böyle adamları tanıyamaz tabii ki.</t8555> <t8556>Tatlı sözlerine kanmış olmalı.</t8556> <t8557>Ona neler söylediğini Tanrı bilir; ama en azından yeğeninizi kullandığını ve her akşam görüştüklerini biliyoruz.</t8557><t8558>"</t8558>

<t8559>" İnanmam, inanamam!" diye bağırdı bankacı solgun bir yüzle.</t8559>

<t8560>"O zaman dün gece evinizde neler olduğunu anlatayım.</t8560> <t8561>Yeğeniniz, sizi odanızda sanarak aşağı indi ve ahır kapısına açılan pencereden sevgilisiyle konuştu.</t8561> <t8562>Ayak izlerinin kara gömülmüş olması birilerinin orada durduğunu gösteriyor.</t8562> <t8563>Genç bayan ona taçtan söz etti.</t8563> <t8564>Bu haber üzerine adamın şeytani arzuları kabardı ve kızı da kandırmayı başardı.</t8564> <t8565>Yeğeninizin sizi sevdiğine kuşkum yok, ama bazı kadınlar için sevgilinin aşkı diğer bütün sevgileri yok eder.</t8565> <t8566>Sizin aşağı geldiğinizi gördüğünde konuşmaları henüz bitmemişti; bu yüzden hemen pencereyi kapattı ve size hizmetçinizin tahta bacaklı bir adamla kaçamağından bahsetmeye başladı, ki bu da yalan değildi.</t8566>

<t8567>"Oğlunuz Arthur ise sizinle konuştuktan sonra yatağına gitti, ama kulübe olan borçlarını düşünmekten doğru düzgün uyuyamadı.</t8567> <t8568>Gece yansı kapısının önünde hafif bir ayak sesi duydu ve bunun üzerine kalkıp baktığında, kuzeninin gizlice sizin odanıza daldığını gördü.</t8568> <t8569>Şaşkınlıktan dona kalmış halde üzerine birkaç giysi geçirip koridora çıktı ve karanlıkta beklemeye başladı.</t8569> <t8570>Yeğeniniz kısa bir süre sonra odanızdan çıktığında, oğlunuz, koridor lambasının ışığında kızın elinde değerli tacı tuttuğunu gördü.</t8570> <t8571>Kız, merdivenlerden inerken oğlunuz korkuyla fırladı ve kapınızın yanındaki perdenin arkasına saklanarak aşağıdaki antreyi gözlemeye koyuldu.</t8571> <t8572>Yeğeninizin pencereyi açışını, karanlıkta bekleyen birine tacı verişini ve sonra pencereyi kapatarak odasına geri koşusunu gördü.</t8572> <t8573>Genç bayan tam perdenin yanından geçmiş, ama oğlunuzu fark etmemişti.</t8573> <t8574>"Oğlunuz, sevdiği kadın ortalıktayken harekete geçmek istemedi, çünkü bu yeğeniniz için korkunç bir rezalet olurdu.</t8574> <t8575>Kız adasına girince oğlunuz, bunun sizin için ne kadar zor bir durum olacağını fark etti ve meseleyi kendi halletmeye karar verdi.</t8575> <t8576>Çıplak ayaklarıyla aşağı koştu, pencereyi açtı, karın üzerine atladı ve yoldan aşağı koşmaya başladı.</t8576> <t8577>Ay ışığında bir karaltı gördü.</t8577> <t8578>Sir George Burnwell kaçmak istedi ama Arthur onu yakaladı.</t8578> <t8579>Tacın bir ucundan oğlunuz, bir ucundan da rakibi çekiştirmeye başladı.</t8579> <t8580>O karmaşada oğlunuz, Sir George'a vurdu ve gözünün üstünü kanattı.</t8580> <t8581>Sonra bir gürültü koptu ve oğlunuz, tacın elinde kaldığını fark edip geri koştu, pencereyi kapattı, odanıza çıktı.</t8581> <t8582>Tam, tacın kavga sırasında bükülmüş olduğunu fark etmiş, düzeltmeye çalışırken ortaya siz çıktınız.</t8582><t8583>"</t8583>

<t8584>"Bu mümkün mü?" diye inledi bankacı.</t8584>

<t8585>"Ona teşekkür edeceğinize lanetler savurduğunuzu görünce o da öfkelendi.</t8585> <t8586>Birini ele vermeden hikâyenin doğrusunu anlatamazdı.</t8586> <t8587>Gerçi bu biri, böyle bir sevgiyi hakketmiyordu ama oğlunuz asil davranarak sırrını korudu.</t8587><t8588>"</t8588>

<t8589>"Demek ki Mary tacı görünce onun için çığlık atarak bayıldı," diye bağırdı Bay</t8589>

<t8590>Holder.</t8590> <t8591>"Aman Tanrım! Ne kadar da körmüşüm!</t8591> <t8592>Bir de beş dakikalığına dışarı çıkmak için izin istemesi!</t8592> <t8593>Kayıp parçanın kavga yerinde olup olmadığını görmek istiyormuş demek ki.</t8593> <t8594>Onu nasıl da yanlış değerlendirmişim!</t8594><t8595>"</t8595>

<t8596>"Evinize gittiğimde," diye devam etti Holmes, "hemen, kar üzerinde işime yarayacak izler olup olmadığını araştırmaya koyuldum.</t8596> <t8597>Önceki akşamdan beri kar yağmadığını ve izlerin sabit kalmasına yardım edecek bir soğuk olduğunu biliyordum.</t8597> <t8598>Satıcı yoluna girdim ama her yere basılmıştı ve izler birbirine girmişti.</t8598> <t8599>Ama biraz ötede, mutfak kapısının orada, bir kadın ve kardaki yuvarlak izlerinden anladığım kadarıyla tahta bacaklı bir adamın durup konuşmuş olduklarını anladım.</t8599> <t8600>Hatta bir an tedirgin olduklarını ve yerdeki derin ayak ucu ve belli belirsiz topuk izlerinden çıkarabildiğim kadarıyla kadının geri dönüp hızla kapıya koştuğunu, bu sırada tahta bacaklının bir süre bekleyip sonra da gittiğini bile söyleyebilirim.</t8600> <t8601>O anda, sizin de daha önceden anlattığınız gibi, bunun hizmetçiniz ve sevgilisi olduğunu düşündüm; araştırma da öyle gösteriyordu.</t8601> <t8602>Bahçeden geçerken, polise ait oldukları belli olan birkaç iz dışında önemli bir şeye rastlamadım.</t8602> <t8603>Ahır yoluna girdiğimde ise, önümdeki karda çok uzun ve karmâşık bir hikâyenin yazılı olduğunu gördüm.</t8603>

<t8604>"Çizmeli bir adama ait olduğu anlaşılan bir iz, bir de çıplak ayaklı bir adama ait olduğu belli olan başka bir iz vardı.</t8604> <t8605>Bana anlattıklarınızdan hatırladığım kadarıyla bu ikincisinin oğlunuz olduğu kanısına vardım.</t8605> <t8606>İlki, her iki yönde de yürümüştü ama diğeri hızla koşmuştu ve çizme izlerinin üzerinde kendi izini bıraktığından anlaşıldığı üzere diğerinin peşinden gitmişti.</t8606> <t8607>İzleri takip ettiğimde, çizmelinin beklerken bütün karı ezdiği antre penceresinin önüne gitmiş olduğunu gördüm.</t8607> <t8608>Sonra, yolun yüz metre kadar aşağısındaki diğer uca gittim.</t8608> <t8609>Çizmelinin orada arkasına dönüp bakmış olduğunu, karların üzerinde sanki kavga edilmiş gibi izler bırakılmış olduğunu gördüm.</t8609> <t8610>Kan lekelerini de görünce yanılmadığımı anladım.</t8610> <t8611>Çizmeler sonra yoldan aşağı koşmuştu.</t8611> <t8612>Yol üzerindeki diğer kan lekeleri de yaralananın o olduğunu gösteriyordu.</t8612> <t8613>Caddeye ulaştığında kaldırımın temizlenmiş olduğunu, dolayısıyla daha fazla bir iz bulamayacağımı anladım.</t8613> <t8614>"Eve girdiğimde, siz de hatırlarsınız, büyütecimle antredeki pencerenin çerçevesini ve pervazını inceledim ve birilerinin oradan geçtiğini gördüm.</t8614> <t8615>Islak ayağın bastığı yerdeki taban izi açıkça görülebiliyordu.</t8615> <t8616>O zaman neler olduğu düşünmeye başladım.</t8616> <t8617>Pencerenin dışında bir adam beklemiş, birileri mücevherleri getirmiş, oğlunuz bunları görmüş, hırsızı takip etmişti, onunla kavga etmiş, ikisi de tacın bir ucundan çekiştirmeye başlamıştı.</t8617> <t8618>İkisinin gücü birleşince taç daha fazla dayanamamıştı.</t8618> <t8619>Oğlunuz, hazineyle geri dönmüş ama bir parçasını rakibine bırakmıştı.</t8619> <t8620>Buraya kadar her şey açıktı.</t8620> <t8621>Peki adam kimdi ve tacı ona kim getirmişti?</t8621>

<t8622>"Benim bir sözüm vardır; imkânsızı çıkardığında elinde kalan şey gerçeklerdir.</t8622> <t8623>O halde, bunu yapan siz de olmadığınıza göre, geriye bir tek yeğeniniz ve hizmetçileriniz kalıyordu.</t8623> <t8624>Eğer hizmetçilerinizden biri olsaydı oğlunuz neden onların yerine suçlanmayı göze alacaktı ki?</t8624> <t8625>Makul bir açıklaması yoktu.</t8625> <t8626>Öte yandan, kuzenini sevdiğini biliyorduk; onun sırrını saklamak isteyebilirdi - hele bir de bu sır utanç verici bir şeyse.</t8626> <t8627>Onu pencerenin önünde gördüğünüzü ve tacı görünce bayıldığını da hatırlayınca tahminim doğrulanmış oldu.</t8627> <t8628>"Peki suç ortağı kim olabilirdi?</t8628> <t8629>Bir sevgili olması muhtemeldi, çünkü başka hiç kimse, size karşı hissetmesi gereken sevgi ve minneti bastıramazdı.</t8629> <t8630>Dışarı çok az çıktığınızı ve arkadaş çevrenizin de sınırlı olduğunu biliyordum.</t8630> <t8631>Ama aralarında Sir George Burnwell de vardı.</t8631> <t8632>Kadınlar arasındaki kötü ününü duymuştum.</t8632>

<t8633>İzlerini gördüğüm şu çizmeleri giyen ve kayıp taşlan elinde bulunduran o olmalıydı.</t8633> <t8634>Arthur'un onu görmüş olmasına rağmen ailesinin ismini zedelemeden bir şey söylemeyeceğini o da biliyordu.</t8634>

<t8635>"Sonra neler yaptığımı siz de tahmin edebilirsiniz.</t8635> <t8636>Bir berduş kılığında Sir George'un evine gittim, bir şekilde uşağıyla konuşmayı başararak efendisinin dün gece yüzünü kestiğini öğrendim.</t8636> <t8637>Altı şiline de botlarını satın aldım.</t8637> <t8638>Bunlarla Streatham'e gittim ve izlere tam olarak uyduklarını gördüm.</t8638><t8639>"</t8639>

<t8640>"Dün akşam yolda kötü giyimli bir serseri gördüm," dedi Bay Holder.</t8640> <t8641>"Elbette.</t8641> <t8642>O bendim.</t8642> <t8643>Adamımı bulduğumu anlayınca eve dönerek kıyafetlerimi değiştirdim.</t8643> <t8644>Çok hassas bir noktaya gelmiştim.</t8644> <t8645>Bir skandal çıkmasını önlemek için resmi makamları uyandırmamak zorundaydım.</t8645> <t8646>Bir yandan da böyle kurnaz bir alçağın, bu meselede elimizin kolumuzun bağlı olduğunu bildiğinin farkınday-dım.</t8646> <t8647>Onu görmeye gittim.</t8647> <t8648>Tabii ki ilk başta her şeyi reddetti.</t8648> <t8649>Ama olanları bütün ayrıntılarıyla anlatınca duvarda asılı bastonu kaparak karşı koymaya çalıştı.</t8649> <t8650>Adamımı iyi tanıdığım için o daha vurmaya kalkmadan silahımı kafasına dayadım.</t8650> <t8651>O zaman biraz aklı başına geldi.</t8651> <t8652>Elindeki her taş için 1000 sterlin vereceğimizi söyledim.</t8652> <t8653>Bunun üzerine yüzü asıldı.</t8653> <t8654>'Lanet olsun!' dedi, 'üçünü altı yüze sattım bile!' Resmi bir soruşturma açılmayacağını garanti ederek mücevherlerin yeni sahibinin adresini almayı başardım.</t8654> <t8655>O adrese gittim ve sıkı bir pazarlık sonucu, parça başına 1000 sterline geri aldım mücevherleri.</t8655> <t8656>Sonra oğlunuza uğrayarak her şeyin yolunda olduğunu anlattım ve ancak saat ikide, uzun bir günün sonunda yatağıma girebildim.</t8656><t8657>"</t8657>

<t8658>" İngiltere'yi büyük bir skandaldan kurtaran bir gün olmuş," dedi bankacı ayağa kalkarken.</t8658> <t8659>"Size nasıl teşekkür edeceğimi bilemiyorum.</t8659> <t8660>Yetenekleriniz, hakkınızda söylenenlerden bile fazla.</t8660> <t8661>Şimdi hemen gidip yaptığım büyük yanlışlık yüzünden oğlumdan özür dileyeceğim.</t8661> <t8662>Zavallı Mary'ye gelince; onu düşündükçe yüreğim burkuluyor.</t8662> <t8663>Sanırım siz bile onun nerede olduğunu söyleyemezsiniz bana.</t8663><t8664>"</t8664>

<t8665>"En azından," dedi Holmes, "Sir George Burnwell ile birlikte olduğunu söyleyebiliriz.</t8665> <t8666>Suçu ne olursa olsun, çok yakında cezasını fazlasıyla çekeceğine de eminim.</t8666><t8667>"</t8667>





<t8668>Akgürgenlerin Esrarı</t8668>




<t8669>"Sanatı sırf sanat için seven birisi," diye söze girdi Sherlock Holmes, elindeki Daily Telegraph'ın ilan ekini kenara bırakarak, "bir sonuca ulaşmayı önemsemez çoğu zaman.</t8669> <t8670>Sevinerek görüyorum ki, başımızdan geçen maceraları kayda geçirirken sen de bu gerçeği göz önüne alıyorsun Watson.</t8670> <t8671>Benim boy gösterdiğim birçok 'ünlü vakaya' ve sansasyonel isimler içeren davalara pek rağbet etmeden, kendi içinde önemsiz görünen fakat benim ilgi alanıma giren akıl yürütme ve mantıksal sentez gibi şeyler gerektiren ve konular açısından zengin olan olayları ele alman beni sevindiriyor.</t8671><t8672>"</t8672>

<t8673>"Ama yine de," dedim, gülümseyerek, "yazdıklarıma yakıştırılan sansasyonellik suçlamalarından kolay kolay kurtulamıyorum.</t8673><t8674>"</t8674>

<t8675>"Belki de bir konuda yanıldın," dedi.</t8675> <t8676>Şömineden maşayla bir kor alarak kiraz ağacından piposunu yaktı - düşüncelere dalmak yerine tartışmak istediği zamanlarda, kil piposunun yerine tercih ederdi bu pipoyu.</t8676> <t8677>"Bir vakada en önemli nokta olan çıplak gerçekleri, anlatmakla yetinmeyip, ifadelerini süslemeye çalışmakla hata ettin belki de.</t8677><t8678>"</t8678>

<t8679>"Bu konuda sana haksızlık ettiğimi sanmıyorum," diye cevap verdim biraz da soğukça, çünkü dostumun kendine özgü karakterinde çoğu zaman fark ettiğim egoizm yine karşıma çıkmıştı.</t8679>

<t8680>"Hayır, burada bencillik veya hor görme yok," dedi, her zamanki gibi sözlerimden çok düşüncelerime cevap vererek.</t8680> <t8681>"Eğer sanatımın tam anlamıyla hakkının verilmesini istiyorsam bunun sebebi kişisel değil.</t8681> <t8682>Bu beni aşan bir şey.</t8682> <t8683>Suç evrenseldir.</t8683> <t8684>Mantık ise nadir görülür.</t8684> <t8685>Bu yüzden suçtan çok, mantık üzerinde durmalısın.</t8685> <t8686>Sonuçta, ders olarak görülebilecek örnekleri bir dizi hikâyeye çeviriyorsun.</t8686><t8687>"</t8687>

<t8688>Baharın ilk günlerinde soğuk bir sabah vaktiydi ve biz Baker Sokağı'ndaki eski odamızda, kahvaltıdan sonra ateşin başında oturmuş konuşuyorduk.</t8688> <t8689>Kül rengi evlerin arasından akan yoğun sisin koyu san dumanlan yüzünden, karşı evlerin pencereleri ancak cisimsiz karaltılar halinde görülebiliyordu.</t8689> <t8690>Havagazı lambası, henüz toplanmamış masanın üzerindeki örtünün ve porselenlerin üzerinde parlıyordu.</t8690> <t8691>Sherlock Holmes bütün sabah sessizce oturup art arda gazetelerin ilan sayfalarını okumuş ve sonunda belli ki araştırmaktan vazgeçerek benim edebi kusurlarım üzerine ders vermeye koyulmuştu.</t8691>

<t8692>"Zaten," diye söze girdi, uzun uzun piposunu tüttürdükten sonra, "sansasyonellikle suçlanman güç, çünkü üzerinde uğraştığın vakaların çoğunda, hukuki anlamda bir suç işlenmiş değildi.</t8692> <t8693>Bohemya Kralı'na yardımcı olduğum o küçük mesele, Bayan Mary Sut-herland'in ilginç vakası, bükük dudaklı adamla ilgili mesele ve asil beyefendinin olayı, hep hukukun ilgi alanına girmeyen meselelerdi.</t8693> <t8694>Ama korkarım ki, sansasyonellikten kaçınarak sıradanlığa düşmüş olabilirsin.</t8694><t8695>"</t8695>

<t8696>"Sonuçları öyle olmuş olabilir," diye cevap verdim, "ama ele aldığım yöntemler tamamen yeni ve ilgi çekici.</t8696><t8697>"</t8697>

<t8698>"Yapma sevgili dostum, bir dokumacıyı dişinden, bir dizgiciyi sol başparmağından tanıyamayan, gözlem yapmaktan aciz bir halk, analiz ve akıl yürütmenin ince ayrıntılarından ne anlar!</t8698> <t8699>Ama sen kendin sıradansan seni suçlayamam, çünkü o eski büyük vakaların zamanı geçti artık.</t8699> <t8700>İnsan, en azından suçlu insan, bütün cesaretini ve orijinalliğini kaybetti.</t8700> <t8701>Benim mesleğim de - öyle görünüyor ki -yatılı okullardaki genç bayanların kayıp kurşun kalemlerini bulma ajanslığına doğru gidiyor.</t8701> <t8702>Sanırım artık dibe vurdum.</t8702> <t8703>Bu sabah aldığım bu not, sıfır noktasına geldiğimi gösteriyor.</t8703> <t8704>Oku!" Bana doğru buruşuk bir mektup fırlattı.</t8704> <t8705>Mektup önceki akşam Montague Meydanı'ndan gönderilmişti ve şöyle yazıyordu: 'SEVGİLİ BAY HOLMES, Yapılan bir bakıcılık teklifini kabul edip etmeme konusunda size danışmak istiyorum.</t8705> <t8706>Eğer sizi rahatsız etmezsem, yarın on buçukta gelmek istiyorum.</t8706> <t8707>-Sevgilerle, VIOLET HUNTER'</t8707>

<t8708>"Genç bayanı tanıyor musun?" diye sordum.</t8708> <t8709>"Hayır.</t8709><t8710>"</t8710>

<t8711>"Saat on buçuk oldu bile.</t8711><t8712>"</t8712>

<t8713>"Doğru; ve şüphesiz bu gelen de o.</t8713><t8714>"</t8714>

<t8715>"Düşündüğünden daha ilginç olabilir.</t8715> <t8716>Mavi yakut meselesini hatırlarsan, önce basit bir heves gibi görünen olay, ciddi bir araştırmaya dönüşmüştü.</t8716> <t8717>Şimdi de aynısı olabilir.</t8717><t8718>"</t8718>

<t8719>"Eh, öyle umalım!</t8719> <t8720>Zaten şüphelerimiz biraz sonra giderilecek, çünkü yanılmıyorsam söz konusu kişi geldi.</t8720><t8721>"</t8721>

<t8722>Tam bunları söylerken kapı açıldı ve içeri genç bir bayan girdi.</t8722> <t8723>Gösterişsiz ama düzgün giyimi, parlak ve hareketli yüz ifadesiyle, hayatta bazı şeyleri tek başına başarmak zorunda kalmış bir kadın görüntüsü çiziyordu.</t8723> <t8724>"Verdiğim rahatsızlığı mazur göreceğinize eminim," dedi kadın, dostum onu karşılamak için ayağa kalktığında; "çünkü başımdan çok garip bir olay geçti ve tavsiyesini alabileceğim kimsem olmadığı için sizden yardım istemeye geldim.</t8724><t8725>"</t8725>

<t8726>"Lütfen oturun Bayan Hunter.</t8726> <t8727>Size yardım edebilirsem sevinirim." Holmes'ün, bu yeni ziyaretçinin tavrı ve konuşmasından çok etkilenmiş olduğunu görebiliyordum.</t8727> <t8728>Önce araştırmacı huyuyla kadını baştan aşağı süzdü ve sonra gözlerini kapatıp parmak uçlarını birleştirerek dinlemeye koyuldu.</t8728> <t8729>"Beş yıldır," dedi ziyaretçimiz, "Albay Spence Munro'nun evinde çocuk bakıcılığı yapıyordum.</t8729> <t8730>Fakat Albayın iki ay önce Nova Scotia-Halifax'a tayini çıkınca, çocuklarını da alarak Amerika'ya gitti ve ben de işsiz kaldım.</t8730> <t8731>İlan verdim, başvuruları değerlendirdim ama bir türlü iş bulamadım.</t8731> <t8732>Biriktirdiğim az miktar bir para da suyunu çekmeye başlayınca kara kara düşünmeye başladım.</t8732> <t8733>"West End'de Westaway's adında tanınmış bir bakıcı ajansı vardır; haftada bir kez oraya gidip kendime uygun bir iş olup olmadığına bakıyordum.</t8733> <t8734>Westaway, ajansın kurucusunun adı ama aslında bütün işi Bayan Stoper çekip çevirir.</t8734> <t8735>Küçük bürosunda oturur; dışarıdaki odada bekleyenler teker teker içeri alınır, dosyalar kontrol edilir ve uygun bir iş olup olmadığına bakılır.</t8735>

<t8736>"Neyse, geçen hafta her zamanki gibi küçük büroya alındığımda, Bayan Stoper'in bu kez yalnız olmadığını gördüm.</t8736> <t8737>Gülümseyen yüzü ve kat kat gerdanıyla şaşılacak derecede şişman bir adam dirseğine dayanıp oturmuş, gözünde gözlükleri, giren bayanları dikkatli dikkatli inceliyordu.</t8737> <t8738>Ben içeri girer girmez sandalyesinden hafifçe sıçradı ve Bayan Stoper'a dönerek:</t8738>

<t8739>" 'Bu olur,' dedi; 'daha iyisini bulamayız.</t8739> <t8740>Mükemmel! Mükemmel! ' Ellerini ovuşturuyor, çok hevesli görünüyordu.</t8740> <t8741>O kadar rahat görünümlü bir adamdı ki onu izlemek hoşuma gitmişti.</t8741>

<t8742>" 'İş arıyorsunuz, değil mi bayan?' diye sordu.</t8742>

<t8743>" 'Evet beyefendi.'</t8743> <t8744>" 'Bakıcı olarak mı?' " 'Evet.</t8744><t8745>'</t8745>

<t8746>" 'Peki ne kadar maaş istiyorsunuz?</t8746><t8747>'</t8747>

<t8748>" 'En son Albay Spence Munro ile çalışırken ayda dört sterlin alıyordum.'</t8748> <t8749>" 'Ah yazık!</t8749> <t8750>Haksızlık bu, haksızlık!' diye atıldı çok sinirlenmiş gibi.</t8750> <t8751>O tombul ellerini havaya kaldırmıştı.</t8751> <t8752>'Böyle çekici ve yetenekli bir bayana nasıl olur da bu kadar az bir para teklif edilebilir?</t8752><t8753>'</t8753>

<t8754>" 'Yeteneklerim düşündüğünüz kadar çok olmayabilir bayım,' dedim.</t8754> <t8755>'Biraz Fransızca, biraz Almanca, müzik, resim...</t8755> <t8756>'</t8756>

<t8757>" 'Hayır, hayır!' diye bağırdı.</t8757> <t8758>'Bunlar söz konusu değil zaten.</t8758> <t8759>Önemli olan, bir hanımefendi olmanın bütün gereklerini yerine getirip getirmediğinizdir.</t8759> <t8760>Bu kadar basit işte.</t8760> <t8761>Eğer bu özelliklere sahip değilseniz, bir gün ülkenin tarihine geçecek bir çocuğun yetiştirilmesine zaten uygun değilsiniz demektir.</t8761> <t8762>Ama eğer gerçekten de tam bir hanımefendiyseniz, size üç basamaklı rakamların altında bir teklif götürülemez.</t8762> <t8763>Benimle çalışırsanız bayan, yılda yüz sterlinle başlarsınız.' "Tahmin edebileceğiniz gibi Bay Holmes, o sıralar o kadar çaresizdim ki böyle bir teklif inanamayacağım kadar iyiydi.</t8763> <t8764>Beyefendi, yüzümdeki bu şüpheli ifadeyi fark etmiş olacak ki, cebinden küçük bir defter çıkararak üstüne bir şeyler yazdı.</t8764> <t8765>" 'Ayrıca,' dedi, - gülümsediğinde gözleri yüzünün beyaz kırışıklarının arasında parıldıyordu - 'genç bayanlarıma maaşlarının yarısını önceden veririm ki, seyahatleri ve gardıropları için gerekli harcamaları yapabilsinler.'</t8765> <t8766>"Böyle mükemmel ve düşünceli bir adamla daha önce hiç karşılaşmamıştım.</t8766> <t8767>O sıralar, sürekli veresiye alışveriş yapmak zorunda kalıyordum ve böyle bir avans, borçlarımı temizlemeye yeterdi.</t8767> <t8768>Ama bütün olanlar o kadar garipti ki, kabul etmeden önce bazı şeyleri öğrenmem gerekiyordu.</t8768> <t8769>" 'Nerede oturduğunuzu sorabilir miyim beyefendi?' dedim.</t8769> <t8770>" 'Hampshire.</t8770> <t8771>Güzel bir kır kasabasıdır.</t8771> <t8772>Winchester'a beş mil ötede, Akgürgenler Konağında.</t8772> <t8773>Güzel bir kasabanın en güzel evinde oturuyorum bayan.'</t8773> <t8774>" 'Peki benim görevim ne olacak?</t8774> <t8775>Öğrenmek isterim.</t8775><t8776>'</t8776>

<t8777>" 'Tek bir çocuk - altı yaşında küçük bir afacan.</t8777> <t8778>Onu, terlikle böcek öldürürken bir görseniz!</t8778> <t8779>Bam! bam! bam! Göz açıp kapayana kadar üçü gitti bile!' Sandalyesine yaslanarak gülmeye başladı.</t8779>

<t8780>"Çocuğun eğlence tarzı beni biraz rahatsız etmişti, ama babasının kahkahası şaka yaptığını düşündürdü bana.</t8780>

<t8781>" 'O halde görevim,' diye sordum, 'tek bir çocuğun bakımıyla ilgilenmek mi?</t8781><t8782>'</t8782>

<t8783>" 'Hayır, hayır, sadece o değil, sevgili bayan,' diye atıldı.</t8783> <t8784>'Sizin göreviniz, karımın size vereceği talimatları yerine getirmek olacak.</t8784> <t8785>Tam bir hanımefendi olmanız yeterli.</t8785> <t8786>Kolaymış değil mi?</t8786><t8787>' " 'Faydalı olmaya çalışırım.</t8787><t8788>'</t8788>

<t8789>" 'Tabii ki.</t8789> <t8790>Elbiselere gelince...</t8790> <t8791>Biz gösterişi seven insanlarız -gösterişli ama iyi niyetli insanları.</t8791> <t8792>Size vereceğimiz bir elbiseyi herhalde hiç itiraz etmeden giyersiniz değil mi?</t8792><t8793>'</t8793>

<t8794>" 'Evet,' dedim, fakat sözleri beni gerçekten şaşırtmıştı.</t8794>

<t8795>" 'Peki bize gelmeden önce saçınızı kısa kestirmenizi istesem?</t8795><t8796>'</t8796>

<t8797>"Kulaklarıma inanamıyordum.</t8797> <t8798>Sizin de görebildiğiniz gibi Bay Holmes, saçlarım gayet gösterişlidir ve pek nadir bir kestane rengindedir.</t8798> <t8799>Çevremde bir sanat eseri gibi görülür.</t8799> <t8800>Böyle garip bir sebepten onları feda etmeye gelemezdim.</t8800>

<t8801>" 'Korkarım bu imkânsız,' dedim.</t8801> <t8802>Küçük gözleriyle beni izliyordu ve ben bunları söylediğimde biraz bozulduğunu fark ettim.</t8802>

<t8803>" 'Ama ne yazık ki bunu yapmanız şart,' dedi.</t8803> <t8804>'Bu, karımın küçük bir hayali ve siz de bilirsiniz ki bayanların istekleri yerine getirilmelidir.</t8804> <t8805>Siz gerçekten saçlarınızı kestirmemekte kararlı mısınız?</t8805><t8806>'</t8806>

<t8807>" 'Evet bayım, bunu gerçekten yapamam,' diye cevap verdim kararlı bir şekilde.</t8807> <t8808>" 'Ah pekâlâ; sizinle çalışamayacağız demek ki.</t8808> <t8809>Ne yazık; diğer açılardan çok uygundunuz.</t8809> <t8810>Bu durumda Bayan Stoper, diğer bayanlara baksam iyi olur.'</t8810> <t8811>"Müdire hanım bütün bu konuşmalar boyunca önündeki kâğıtlarla ilgilenmiş ve tek bir söz söylememişti; ama şimdi öyle sıkıntılı bir şekilde bakıyordu ki, teklifi reddetmem yüzünden yüklü bir miktar komisyonu kaçırdığını anladım.</t8811> <t8812>" 'İsminizin bundan sonra listede yer almasını istiyor musunuz?' diye sordu kadın.</t8812> <t8813>" 'Sizce bir mahzuru yoksa Bayan Stoper.</t8813><t8814>'</t8814>

<t8815>" 'Böylesine mükemmel bir teklifi bile geri çevirdiğinize göre buna hiç gerek kalmadı,' dedi sert bir şekilde.</t8815> <t8816>'Bundan sonra bizden size yeni işler bulmamızı bekleyemezsiniz.</t8816> <t8817>Size iyi günler dilerim Bayan Hunter.' Masadaki zili çaldı ve uşak bana kapıyı gösterdi.</t8817>

<t8818>"Sonra Bay Holmes, evime gidip de dolabın tamtakır olduğunu ve masamdaki faturaları görünce, yaptığımın aptalca olup olmadığını düşünmeye başladım.</t8818> <t8819>Sonuçta bu insanların garip huylan olsa ve bunlar için tam bir itaat isteseler bile, en azından bunun karşılığını veriyorlardı.</t8819> <t8820>İngiltere'de çok az bakıcı yılda yüz sterlin kazanıyor.</t8820> <t8821>Hem saçlanm ne işe yarardı ki?</t8821> <t8822>Çoğu insan artık kısa kestiriyor zaten.</t8822> <t8823>Bütün bunları düşünüp durdum.</t8823> <t8824>Ertesi günün sonunda bir hata yaptığıma emindim artık.</t8824> <t8825>Tam, gururumu yenip ajansa giderek teklifin geçerli olup olmadığını sormayı düşünmeye başlamıştım ki, beyefendiden bu mektup geldi.</t8825> <t8826>Mektup yanımda ve size de okuyacağım:</t8826>



<t8827>AKGÜRGENLER KONAĞI, WINCHESTER</t8827>

<t8828>'SEVGİLİ BAYAN HUNTER, - Bayan S toper bana adresinizi verme nezaketinde bulundu ve ben de kararınızı yeniden düşünüp düşünmediğinizi öğrenmek maksadıyla size yazmaya karar verdim.</t8828> <t8829>Karım sizin gelmenizde ısrarlı, çünkü benim anlattığım kadarıyla sizden çok etkilendi.</t8829> <t8830>Bu isteklerimizin sizde yaratacağı rahatsızlıkları telâfi etmek için üç ayda otuz sterlin veya yılda 120 sterlin vermeye hazırız.</t8830> <t8831>Aslında bu isteklerimiz o kadar da katı değil.</t8831> <t8832>Karım çelik mavisini çok sever ve sabahları evde, sizin bu renk bir elbise giymenizi isteyecektir.</t8832> <t8833>Kaldı ki, böyle bir elbise almak zorunda da değilsiniz çünkü sevgili kızım Alice' in (kendisi şu anda Philadelphia'dadır) elbisesi sanırım size tam uyacaktır.</t8833> <t8834>Hem sonra, şurada burada durmanız veya sizden istenen bazı davranışlarda bulunmanız sizi zor durumda bırakmayacaktır.</t8834> <t8835>Saçınıza gelince, üzgünüm ania bu konuda ısrarlıyım, umuyorum ki maaşınızı artırmamız bu sorunu da halledecektir.</t8835> <t8836>Çocuk söz konusu olunca, göreviniz hiç de ağır değil.</t8836> <t8837>Lütfen gelmeye çalışın.</t8837> <t8838>Trenin saatini bildirirseniz, sizi Winchester'dan almaya gelirim.</t8838> <t8839>- Sevgilerle JEPHRO RUCASTLE.</t8839>



<t8840>"Elime geçen mektup bu, Bay Holmes.</t8840> <t8841>Kabul etmeye karar verdim.</t8841> <t8842>Yine de son adımı atmadan önce, bütün meseleyi bir kez de size açmanın iyi olacağını düşündüm.</t8842><t8843>"</t8843>

<t8844>"Peki Bayan Hunter, kararlıysanız mesele hallolmuştur," dedi Holmes gülümseyerek.</t8844>

<t8845>"Reddetmemi tavsiye etmeyecek misiniz?</t8845><t8846>"</t8846>

<t8847>"Bir kız kardeşim olsa bu işi alması hoşuma gitmezdi açıkçası.</t8847><t8848>"</t8848>

<t8849>"Bütün bunların anlamı ne Bay Holmes?"</t8849>

<t8850>"Ama henüz elimde bir veri yok.</t8850> <t8851>O yüzden bir şey söyleyemem.</t8851> <t8852>Belki sizin bir fikriniz vardır.</t8852><t8853>"</t8853>

<t8854>"Bana öyle geliyor ki mümkün olan tek bir açıklama var.</t8854> <t8855>Bay Rucastle çok kibar, iyi kalpli birine benziyordu.</t8855> <t8856>Karısı delirmiş olabilir ve akıl hastanesine kapatmasınlar diye, meseleyi fazla gürültü çıkarmadan, karısının bütün isteklerini yerine getirerek halletmek istiyor olabilir.</t8856><t8857>"</t8857>

<t8858>"Dediğiniz gibi bu mümkün - gerçekten de, olasılığı en yüksek seçenek bu.</t8858> <t8859>Ama her durumda, evin genç bir bayana göre olmadığı gerçeğini göz ardı edemeyiz.</t8859><t8860>"</t8860>

<t8861>"Ama para Bay Holmes, para!"</t8861>

<t8862>"Ah tabii, ücret gayet iyi, hatta çok iyi.</t8862> <t8863>Beni rahatsız eden de bu.</t8863> <t8864>Yılda 40 sterline halledebilecekken, neden size 120 sterlin versinler ki?</t8864> <t8865>Arkasında güçlü bir sebepleri olmalı.</t8865><t8866>"</t8866>

<t8867>" Şartları anlatınca beni anlayacağınızı düşünmüştüm.</t8867> <t8868>Yanımda olduğunuzu bilmek kendimi daha güçlü hissetmemi sağlardı.</t8868><t8869>"</t8869>

<t8870>"Böyle hissetmeye devam edin.</t8870> <t8871>Küçük meseleniz, son aylarda karşıma çıkan en ilginç vaka oldu.</t8871> <t8872>Kendine özgü bazı ayrıntılar var.</t8872> <t8873>Eğer bir şeylerden şüphelenirseniz veya kendinizi tehlikede hissederseniz...</t8873> <t8874>"</t8874>

<t8875>"Tehlike mi?</t8875> <t8876>Nasıl bir tehlike olabilir ki?</t8876><t8877>"</t8877>

<t8878>Holmes ciddiyetle başını salladı.</t8878> <t8879>"Zaten ne olduğunu bilseydik, artık bir tehlike olmaktan çıkardı," dedi.</t8879> <t8880>"Gündüz, gece fark etmez, günün herhangi bir anında bana telgraf çektiğiniz takdirde hemen yardımınıza gelirim.</t8880><t8881>"</t8881>

<t8882>"Bu bile yeter."</t8882> <t8883>Yüzündeki endişe geçmiş bir halde heyecanla kalktı.</t8883> <t8884>"Artık gönül rahatlığıyla Hampshire'a gidebilirim.</t8884> <t8885>Hemen Bay Rucastle'a yazacak, zavallı saçlarımı feda edecek ve yarın Winchester'a gitmek için hazırlıklara başlayacağım."</t8885> <t8886>Holmes'a minnet dolu birkaç şey söyleyerek iyi geceler diledi ve aceleyle gitti.</t8886>

<t8887>"En azından," dedim, merdivenlerden hızla inip gittiğini duyduktan sonra, "kendi başının çaresine bakabilecek bir genç bayana benziyor.</t8887><t8888>"</t8888>

<t8889>"Ve öyle olması da gerekiyor," dedi Holmes ciddiyetle; "yanılmıyorsam birkaç gün içinde ondan yeni haberler alacağız.</t8889><t8890>"</t8890>

<t8891>Dostumun tahmini çok geçmeden doğrulandı.</t8891> <t8892>İki hafta boyunca, hep bu yalnız kadının başından geçebilecek garip olayları düşündüm.</t8892> <t8893>Sıradışı ücret, garip koşullar ve ağır olmayan bir iş, hep anormal bir şeyler olduğuna işaret ediyordu, ama söz konusu olan bir kapris mi, yoksa bir komplo mu, adam gerçekten insan sever biri mi, yoksa kötü niyetli biri mi, anlamak benim için güçtü.</t8893> <t8894>Holmes'a gelince, kaşları çatık bir halde düşüncelere dalıyor, meseleden bahsettiğimde ise elinin tersiyle itiyor ve "Bilgi! bilgi! bilgi!" diye bağırıyordu sabırsızca.</t8894> <t8895>"Dereyi görmeden paçaları sıvaya-mam."</t8895> <t8896>Bu konuşmaların sonunda ise, bir kadının böyle şartları kabul etmemesi gerektiğini söylüyordu.</t8896>

<t8897>Ve nihayet geçen gece telgraf geldi.</t8897> <t8898>Ben de tam Holmes'u, bütün gece test tüpleriyle yapacağı o alışıldık çalışmalarından biriyle yalnız bırakmak üzere gitmeyi düşünüyordum.</t8898> <t8899>Sarı zarfı açarak mesaja şöyle bir baktı ve bana uzattı.</t8899> <t8900>"Bradshaw'dan tren saatlerine bak," dedi ve kimya çalışmalarına geri döndü.</t8900> <t8901>Mesaj kısa ve acildi.</t8901>



<t8902>Lütfen yarın öğle vakti Winchester'daki Black Swan Oteli'nde olun.</t8902> <t8903>Lütfen gelin! Çıldırmak üzereyim.</t8903>

<t8904>HUNTER.</t8904>



<t8905>"Benimle gelecek misin?" diye sordu Holmes, kafasını kaldırarak.</t8905>

<t8906>"Çok isterim.</t8906><t8907>"</t8907>

<t8908>"O halde saatlere bak.</t8908><t8909>"</t8909>

<t8910>"Dokuz buçukta bir tane var," dedim, Bradshaw rehberime bakarak.</t8910> <t8911>"11. 30'da Winchester'a varıyor.</t8911><t8912>"</t8912>

<t8913>"Çok iyi.</t8913> <t8914>O halde aseton analizini bırakıp yarın sabaha hazırlan-sam iyi olacak."</t8914> <t8915>Ertesi gün saat on birde İngiltere'nin eski başkentine doğru yola çıkmıştık.</t8915> <t8916>Holmes yol boyunca sabah gazetelerini okudu, fakat Hampshire sınırını geçtikten sonra gazeteleri bir kenara atıp manzaranın zevkini çıkarmaya başladı.</t8916> <t8917>Tam bir bahar günüydü.</t8917> <t8918>Açık mavi bir gökyüzü ve batıdan doğuya sürüklenen beyaz bulutlar.</t8918> <t8919>Güneş tepemizde parlıyor, bir yandan esen hafif bir rüzgâr da insana enerji veriyordu.</t8919> <t8920>Aldershot'un çevresindeki tepelerin ötesinde, yeşilliklerin arasında, çiftliklerin kırmızı ve gri çatıları görülebiliyordu.</t8920> <t8921>"Ne kadar güzel ve iç açıcı değil mi?" diye bağırdım, Baker Sokağı'nın sislerinden kurtulmuş olmanın heyecanıyla.</t8921> <t8922>Ama Holmes ciddiyetle başını salladı.</t8922>

<t8923>"Biliyor musun Watson," dedi, "benim gibi, baktığı her şeyde kendi özel ilgi alanıyla ilgili referanslar arayan biri, zihnin laneti etkisindedir aslında.</t8923> <t8924>Sen bu tek tük evlere bakıp güzelliklerinden etkileniyorsun.</t8924> <t8925>Onlara ben baktığımda ise, tek bir şey görüyorum; birbirlerinden çok uzaklar ve suç işlemek için çok uygun bir yerdeler.</t8925><t8926>"</t8926>

<t8927>"Tanrı aşkına!" diye bağırdım.</t8927> <t8928>"Nasıl olur da bu eski, şirin evleri suçla bağdaştırabilirsin?</t8928><t8929>"</t8929>

<t8930>"Oysa bana her zaman endişe verirler.</t8930> <t8931>Tecrübelerime dayanarak şunu söyleyebilirim ki Watson, Londra'nın en alçak vadilerinde bile, bu sevimli ve güzel kır evlerindeki kadar çok günah işlenmiyordur.</t8931><t8932>"</t8932>

<t8933>"Beni korkutuyorsun!</t8933><t8934>"</t8934>

<t8935>"Ama sebebi çok açık.</t8935> <t8936>Şehirde, kanunun yapamadığını toplum baskısı yapar.</t8936> <t8937>Ş ehirdeki bir sokakta, ne kadar rezil bir muhit olursa olsun, eziyet edilen bir çocuğun sesi veya bir sarhoşun narası, komşularda öfke yaratacak ve hemen yakınlardaki kanunun çarkı bir şikâyetle harekete geçecektir.</t8937> <t8938>Ama bu yalnız evlere bak.</t8938> <t8939>Kanunlardan habersiz zavallı insanlarla dolu.</t8939> <t8940>Böyle yerlerde rastlanabilecek zalimlikleri düşün.</t8940> <t8941>Bizden yardım isteyen bayan, Winchester'da yaşamaya başlayacak olsaydı, onun için bu kadar endişelenmezdim.</t8941> <t8942>Tehlike aradaki beş milde.</t8942> <t8943>Neyse ki başı henüz belada değil.</t8943><t8944>"</t8944>

<t8945>"Evet.</t8945> <t8946>Bizimle Winchester'da buluşmaya gelebildiğine göre.</t8946><t8947>"</t8947>

<t8948>"Kesinlikle.</t8948> <t8949>Demek ki serbest kalabiliyor.</t8949><t8950>"</t8950>

<t8951>"O halde mesele ne olabilir ? Bir açıklaman yok mu?</t8951><t8952>"</t8952>

<t8953>"Elimizdeki gerçeklere dayanarak oluşturduğum yedi ayrı açıklamam var.</t8953> <t8954>Ama bunlardan hangisinin doğru olduğunu, şüphesiz bizi bekleyen taze bilgiler belirleyecek.</t8954> <t8955>Katedral'e de geldik işte, bakalım Bayan Hunter bize neler anlatacak.</t8955><t8956>"</t8956>

<t8957>'Black Swan' şehrin ana caddesinde, istasyondan fazla uzakta olmayan ünlü bir oteldi ve genç bayanı orada bizi beklerken bulduk.</t8957> <t8958>Gittiğimizde bir oda ve öğlen yemeği ayarlanmıştı.</t8958>

<t8959>"Geldiğinize öyle sevindim ki," dedi içtenlikle.</t8959> <t8960>"Ne kadar iyisiniz.</t8960> <t8961>Ben ne yapacağımı bilemiyorum.</t8961> <t8962>Tavsiyeniz benim için çok değerli olacak.</t8962><t8963>"</t8963>

<t8964>"Lütfen başınıza gelenleri anlatın bize.</t8964><t8965>"</t8965>

<t8966>"Elbette, ama çabuk olmalıyım çünkü Bay Rucastle'a saat üçten önce geri döneceğime dair söz verdim.</t8966> <t8967>Bu sabah şehre gelebilmek için izin almayı başardım ama ne için geldiğimi pek bilmiyor.</t8967><t8968>"</t8968>

<t8969>"Lütfen her şeyi sırasıyla anlatın," dedi Holmes.</t8969> <t8970>Uzun, ince bacaklarını ateşe uzattı ve dinlemeye hazırlandı.</t8970>

<t8971>"İlk olarak, gerçekte Bay ve Bayan Rucastle'dan kötü bir muamele görmediğimi söylemeliyim.</t8971> <t8972>Bu konuda adil olmalıyım.</t8972> <t8973>Fakat onları bir türlü anlayamıyorum ve bu yüzden de içim hiç rahat değil.</t8973><t8974>"</t8974>

<t8975>"Anlayamadığınız nedir?</t8975><t8976>"</t8976>

<t8977>"Davranışlarının sebebi.</t8977> <t8978>Ama önce her şeyi olduğu gibi anlatayım ki daha iyi anlayın.</t8978> <t8979>İlk geldiğimde Bay Rucastle beni buradan alarak arabasıyla Akgürgenler Konağına götürdü.</t8979> <t8980>Daha önceden demiş olduğu gibi, ev iyi bir yere yapılmıştı, ama evin kendisi hiç de güzel değildi bence.</t8980> <t8981>Rutubet ve kötü havalardan artık iyice kirlenmiş beyaz badanalı, genişçe, köşeli bir ev düşünün.</t8981> <t8982>Üç tarafı ağaçlarla kaplı olan evin yüz metre kadar ilerisinden başlayan ve Southampton yoluna çıkan bir patika var.</t8982> <t8983>Öndeki bu arazi eve ait, ama çevresindeki korular, Lord Southerton'ın topraklarına giriyor.</t8983> <t8984>Evin ismi de kapının hemen önündeki gürgenlerden geliyor.</t8984>

<t8985>"Her zamanki sevimliliğiyle, patronum beni karısı ve çocuğuyla tanıştırdı.</t8985> <t8986>Baker Sokağı'ndaki odanızda yaptığımız tahminler kesinlikle doğru çıkmadı Bay Holmes.</t8986> <t8987>Bayan Rucastle deli falan değil.</t8987> <t8988>Sessiz sakin, solgun yüzlü bir kadın.</t8988> <t8989>Sanırım kocasından çok daha genç.</t8989> <t8990>Otuzunu geçmemiştir ya, adam da kırk beşin üzerinde olamaz zaten.</t8990> <t8991>Aralarında geçen konuşmalardan, yedi yıldır evli olduklarını, adamın dul olduğunu ve ilk karısından olan tek çocuğu olan kızının Philadelphia'ya gittiğini öğrendim.</t8991> <t8992>Sonradan Bay Rucastle'm söylediğine göre, kızının ayrı olmasının sebebi üvey annesine duyduğu anlamsız kinmiş.</t8992> <t8993>Kız en az yirmi yaşında olduğuna göre, babasının genç eşiyle geçinememesi doğaldır.</t8993> <t8994>"Bayan Rucastle hem görünüş olarak, hem de zihnen pek parlak biri değilmiş gibi geldi bana.</t8994> <t8995>Üzerimde güçlü bir etki bırakmadı yani.</t8995> <t8996>Kadın varla yok arasında bir şey.</t8996> <t8997>Kendini kocasına ve küçük oğluna adadığı belli.</t8997> <t8998>Küçük, gri gözleriyle dikkatle izliyor ve bir istekleri olursa, zamanından önce yerine getirebilmek için canla başla çalışıyor.</t8998> <t8999>Adam da, o her zamanki gösterişli tavrıyla karısının üstüne titriyor.</t8999> <t9000>Sonuçta mutlu bir çifte benziyorlar.</t9000> <t9001>Ama bu kadının gizli bir derdi var.</t9001> <t9002>S ık sık, yüzünde son derece üzgün bir ifadeyle derin düşüncelere dalıyor.</t9002> <t9003>Birkaç kez onu ağlarken yakaladım.</t9003> <t9004>Bazı zamanlar, bunun sebebinin şımarık ve huysuz çocuğu olduğunu düşündüm.</t9004> <t9005>Çocuğun yaşı küçük, ama yaşına göre orantısız, kocaman bir kafası var.</t9005> <t9006>Bütün hayatı, vahşi öfke nöbetleri ve surat asmalar arasında geçiyor.</t9006> <t9007>Kendinden daha zayıf yaratıklara zarar vermekten başka bir zevki yok ve bu konuda, fare, kuş ve böcek yakalamak konusunda, epey başarılı.</t9007> <t9008>Ama bu küçük yaratık hakkında konuşmak istemiyorum Bay Holmes, zaten hikâyemle pek bir ilgisi yok.</t9008><t9009>"</t9009>

<t9010>"Her ne kadar size ilgisiz görünse de," diye araya girdi dostum, "bütün ayrıntıları anlatmanız iyi olur.</t9010><t9011>"</t9011>

<t9012>"Önemli hiçbir şeyi atlamak istemiyorum.</t9012> <t9013>Evle ilgili ilk anda dikkatimi çeken en rahatsız edici nokta, hizmetçilerin görünüşü ve davranışları oldu.</t9013> <t9014>Sadece iki kişi var; bir adam ve karısı.</t9014> <t9015>Toller -adamın adı bu - kır saçlı ve favorili, sürekli içki kokan, kaba ve görgüsüz biri.</t9015> <t9016>Çalışmaya başladığımdan beri en az iki kez zilzurna sarhoş olmasına rağmen, Bay Rucastle hiçbir şeyin farkında değilmiş gibi davrandı.</t9016> <t9017>Adamın karısı ise Bayan Rucastle kadar sessiz, ama ondan daha sevimsiz, uzun boylu, asık suratlı bir kadın.</t9017> <t9018>Gördüğüm en tatsız çift, neyse ki zamanımın çoğunu birbiriyle yan yana olan çocuk odasında ve kendi odamda geçiriyorum.</t9018>

<t9019>" İlk iki gün çok sakin geçti, fakat üçüncü gün Bayan Rucastle kahvaltıdan sonra aşağı inerek kocasının kulağına bir şeyler fısıldadı.</t9019>

<t9020>" 'Ah, tabii,' dedi adam bunun üzerine, Bana dönerek;" saçlarınızı kestirecek kadar uyumlu davrandığınız için size minnettarız Bayan Hunter.</t9020> <t9021>Fakat sizi temin ederim ki, güzelliğinizden en ufak bir şey bile kaybetmiş değilsiniz.</t9021> <t9022>Şimdi bakalım mavi elbise size nasıl yakışacak.</t9022> <t9023>Şu anda yatağınızın üzerinde duruyor ve onu giyme kibarlığını gösterirseniz memnun kalacağız.</t9023><t9024>'</t9024>

<t9025>"Beni bekleyen elbise garip bir mavi tonundaydı.</t9025> <t9026>Harika bir malzemeden yapılmıştı, ama daha önceden giyildiğini belli eden bazı işaretler vardı üzerinde.</t9026> <t9027>İstesem, bedenime bu kadar uygun diktiremezdim.</t9027> <t9028>Bay ve Bayan Rucastle, ilk görüşte bana biraz abartılı gelecek kadar çok beğendiler.</t9028> <t9029>Yere kadar uzanan üç uzun pen-ceresiyle evin bütün ön cephesini içine alan oturma odasında bekliyorlardı beni.</t9029> <t9030>Odaya, arkası ortadaki pencereye çevrilmiş bir sandalye yerleştirilmişti.</t9030> <t9031>Ona oturmam söylendi ve sonrasında Bay Rucastle, odanın öteki yanında bir ileri bir geri yürüyerek şimdiye kadar duyduğum en gülünç hikâyeleri anlatmaya başladı.</t9031> <t9032>O kadar komikti ki halsiz kalana kadar güldüm.</t9032> <t9033>Mizahtan hiç anlamadığı belli olan Bayan Rucastle ise, bu süre boyunca elleri kucağında, yüzünde üzgün ve endişeli bir ifadeyle oturdu.</t9033> <t9034>Bir saat kadar sonra, Bay Rucastle aniden durarak yapılması gereken diğer işlere bakma zamanının geldiğini ve elbisemi değiştirerek küçük Edward'in odasına çıkmam gerektiğini söyledi.</t9034> <t9035>" İki gün sonra, aynı sahne benzer şartlar altında tekrarlandı.</t9035> <t9036>Yine elbisemi giydim, pencerenin önüne oturdum ve patronumun bitmek tükenmek bilmeyen hikâyelerine gülüp durdum.</t9036> <t9037>Sonra elime bir roman tutuşturdu, sandalyeyi, sayfanın üstüne gölgem düşmeyecek şekilde ayarladı ve yüksek sesle okumamı istedi.</t9037> <t9038>On dakika kadar okuduktan sonra - tam da ilk bölümün ortasına gelmiştim -cümleyi dahi bitiremeden durmamı ve yukarı çıkarak elbisemi değiştirmemi emretti.</t9038>

<t9039>"Bu sıradışı sahnelerin ne anlama geldiğini ne kadar merak ettiğimi herhalde tahmin edersiniz Bay Holmes.</t9039> <t9040>Her seferinde yüzümün pencereye dönük olmamasına çok dikkat ettiklerini fark ettim ve bu yüzden arkamda neler olup bittiğini görmeye can atıyordum.</t9040> <t9041>Başlangıçta bunu yapmak imkânsız gibi görünüyordu ama sonunda bir yolunu buldum.</t9041> <t9042>Önceden kırılmış olan el aynamın küçük bir parçasını mendilime sakladım ve ilk fırsatta, kahkahaların ortasında mendilimi gözlerime götürerek arkamı görmeyi başardım.</t9042> <t9043>İtiraf etmeliyim ki o an hayal kırıklığına uğradım.</t9043> <t9044>Hiçbir şey yoktu.</t9044>

<t9045>"Aslında bunlar ilk anda gördüklerimdi desem daha doğru olur.</t9045> <t9046>Daha dikkatli baktığımda, sakallı kısa boylu, gri bir takım giymiş olan bir adamın Southampton yolunda durmuş bana doğru bakmakta olduğunu fark ettim.</t9046> <t9047>Orası işlek bir yol olduğu için çoğu zaman insanlar olurdu.</t9047> <t9048>Ama bu adam, arazimizi sınırlayan parmaklıklara dayanmış ciddi ciddi bakıyordu.</t9048> <t9049>Mendilimi indirdiğimde Bayan Rucastle'in meraklı gözlerle beni süzmekte olduğunu gördüm.</t9049> <t9050>Hiçbir şey söylemedi ama eminim elimde bir ayna olduğunu ve arkamı görebildiğimi anlamıştı.</t9050> <t9051>Hemen ayağa kalktı.</t9051>

<t9052>" 'Jephro,' dedi, 'yolda durmuş, Bayan Hunter'a bakan terbiyesiz bir adam var.</t9052><t9053>'</t9053>

<t9054>" 'Sizin dostunuz değil ya Bayan Hunter?' diye sordu Bay Rucastle.</t9054> <t9055>" 'Hayır, buralarda kimseyi tanımam.</t9055><t9056>'</t9056>

<t9057>" 'Ne büyük terbiyesizlik!</t9057> <t9058>Şimdi lütfen arkanızı dönerek çekip gitmesini işaret edin.</t9058><t9059>'</t9059>

<t9060>" 'Görmezlikten gelmek daha iyi olmaz mıydı?</t9060><t9061>'</t9061>

<t9062>" 'Hayır, hayır, sonra hep ortalıkta dolaşır.</t9062> <t9063>Lütfen adama dediğim gibi işaret edin.' "Söyleneni yaptım ve sonrasında da Bayan Rucastle panjurları indirdi.</t9063> <t9064>Bu bir hafta önceydi; o günden bu yana ne o mavi elbiseyi giyerek pencerenin önünde oturdum, ne de o adamı bir daha gördüm.</t9064><t9065>"</t9065>

<t9066>"Lütfen devam edin," dedi Holmes.</t9066> <t9067>"Hikâyeniz çok ilginç bir hal almaya başladı.</t9067><t9068>"</t9068>

<t9069>"Korkarım şimdi anlatacaklarımın ilgisiz olduğunu düşüneceksiniz, çünkü bu farklı olayların birbiriyle hiçbir bağlantısı yokmuş gibi görünüyor: Akgürgenler Konağına ilk geldiğimde, Bay Rucastle beni mutfak kapısından girilebilen küçük bir ek binaya götürmüştü.</t9069> <t9070>Oraya yaklaştığımızda zincir şangırtıları ve büyük bir hayvanın kıpırdanışını andıran sesler duydum.</t9070>

<t9071>" 'İçeri bakın!" dedi Bay Rucastle, tahtalar arasında bir yarığı işaret ederek.</t9071> <t9072>"Ne kadar güzel değil mi?</t9072><t9073>"</t9073>

<t9074>"Baktığımda, karanlıkta parlayan iki göz ve bir kenara büzüşmüş belli belirsiz bir siluet gördüm.</t9074>

<t9075>" 'Korkmayın,' dedi patronum.</t9075> <t9076>İrkildiğimi fark ederek gülmeye başlamıştı.</t9076> <t9077>"O benim köpeğim Carlo.</t9077> <t9078>Benim dediğime bakmayın, onunla sadece seyisimiz Toller başa çıkabiliyor.</t9078> <t9079>Günde bir kez besleriz; çok değil, ki her an formda olsun.</t9079> <t9080>Toller geceleri onu serbest bırakır ve bir kez dişlerini geçirdikten sonra, kurbanının Tanrı yardımcısı olsun.</t9080> <t9081>Bu yüzden, iyiliğiniz için, geceleri dışarı çıkmayın; söz konusu olan hayatınız.</t9081><t9082>'</t9082>

<t9083>"Bu uyarı hiç de boşuna değildi.</t9083> <t9084>Ayın tepede olduğu ve aşağıdaki çimenleri gün gibi aydınlattığı güzel bir gece, saat iki civarında penceremin önünde durmuş, manzaranın keyfini çıkarıyordum ki aşağıda, gürgenlerin dibinde bir şeylerin hareket ettiğini fark ettim.</t9084> <t9085>Açıklığa çıktığında ne olduğunu gördüm.</t9085> <t9086>Koyu renkli, sarkık çeneli ve siyah burunlu, kocaman bir köpek.</t9086> <t9087>Çimenlerin üzerinde yavaş yavaş yürüyerek karanlıkta kayboldu.</t9087> <t9088>Bu korkunç bekçi beni o kadar etkiledi ki anlatamam; bir hırsız görsem bu kadar korkmazdım.</t9088>

<t9089>" Şimdi anlatacağım hikâye ise oldukça garip.</t9089> <t9090>Bildiğiniz gibi Londra'da saçlarımı kestirip bavulumun dibine yerleştirmiştim.</t9090> <t9091>Bir akşam, çocuk yattıktan sonra, odamdaki mobilyaları incelemeye ve eşyalarımı düzenlemeye başladım.</t9091> <t9092>Odada, üst iki çekmecesi boş ve açık, alt çekmecesi ise kilitli olan bir komidir vardı.</t9092> <t9093>Açık çekmecelere çarşaflarımı yerleştirdikten sonra elimde hâlâ birkaç parça eşyam kalmıştı ve o en alt çekmeceyi kullanamadığım için sinirlendim.</t9093> <t9094>Bir umutla, elimdeki anahtarlarla çekmeceyi açmaya çalıştım.</t9094> <t9095>Daha ilk anahtar kilide uydu ve çekmece açıldı.</t9095> <t9096>İçinde sadece tek bir şey vardı ama eminim ne olduğunu tahmin edemezsiniz.</t9096> <t9097>Çekmecede saçlarım duruyordu.</t9097>

<t9098>"Elime alıp inceledim.</t9098> <t9099>Aynı renkte ve kalınlıktaydı.</t9099> <t9100>Bu tesadüf çok garibime gitti.</t9100> <t9101>Benim saçlarım nasıl olmuştu da o çekmeceye girmişti?</t9101> <t9102>Titreyen ellerle bavulumu açtım, içindekileri döktüm ve dibinden kendi saçlarımı bulup çıkardım.</t9102> <t9103>İkisini yan yana koydum; emin olun, birbirlerine tıpatıp benziyorlardı.</t9103> <t9104>Garip değil mi?</t9104> <t9105>Ne kadar düşünsem de neler olduğunu anlayamadım.</t9105> <t9106>O garip saçı çekmeceye geri koydum ve meseleden Rucastle'lara hiç bahsetmedim çünkü kilitli bir çekmeceyi açarak yanlış yaptığımı düşündüm.</t9106> <t9107>"Sizin de fark ettiğiniz gibi, gözlemci bir tabiatım var Bay Holmes, bu yüzden kısa bir sürede evin bütün planını kafama çizmeyi başardım.</t9107> <t9108>Evin bir tarafı var ki, sanki orada kimse yaşamıyor -Toiler'ların kaldığı bölümde her zaman kilitli olan bir kapı.</t9108> <t9109>Bir gün, merdivenleri çıkarken, Bay Rucastle'ın, elinde anahtarlarla bu odadan çıktığını gördüm.</t9109> <t9110>Yüzünde öyle bir ifade vardı ki birden ürktüm.</t9110> <t9111>Tanıdığım o şişman, neşeli adamdan eser yoktu.</t9111> <t9112>Yanakları kızarmış, kaşları öfkeyle çatılmış ve şakaklarında damarları çıkmıştı.</t9112> <t9113>Kapıyı kilitledi ve bana hiçbir şey söylemeden aceleyle gitti.</t9113> <t9114>"Bu, bende daha çok merak uyandırdı.</t9114> <t9115>İlk fırsatta evin dışına çıkarak o bölümün pencerelerini görebileceğim bir yere gittim.</t9115> <t9116>Üçü pislik içinde, birinin kepenkleri kapalı dört pencere vardı.</t9116> <t9117>Hiç kimsenin kullanmadığı açıktı.</t9117> <t9118>Çevrede dolaşıp, pek belli etmemeye çalışarak yukarı bakıyordum ki, her zamanki mutlu ve neşeli haliyle Bay Rucastle çıkageldi.</t9118>

<t9119>" 'Ah!' dedi, 'size hiçbir şey söylemeden gittiğim için kusuruma bakmayın genç bayan.</t9119> <t9120>Zihnim iş meseleleriyle öyle meşgul ki.</t9120><t9121>'</t9121>

<t9122>"Alınmadığıma dair onu temin ettim.</t9122> <t9123>'Bu arada,' dedim, 'yukarıda boş odalarınız var galiba, birinin kepenkleri de kapalı.</t9123><t9124>'</t9124>

<t9125>" 'Fotoğraf hobim vardır,' dedi.</t9125> <t9126>'Yukarıda kendime bir karanlık oda yaptım.</t9126> <t9127>Vay, vay, vay, ne kadar da açıkgöz bir genç bayanmış-sınız siz!</t9127> <t9128>Kim derdi ki?</t9128> <t9129>Bakın hele!' diye devam etti şakayla takılarak, ama gözlerinde aynı mizahi ifade yoktu.</t9129> <t9130>Orada şüphe vardı, huzursuzluk vardı, kesinlikle mizah yoktu.</t9130> <t9131>" İşte Bay Holmes, o odalarda bir şeyler olduğunu fark ettiğimden beri, ne olduğunu öğrenmek için yanıp tutuşmaya başlamıştım.</t9131> <t9132>Sırf merak için değil elbette, kendi geleceğim de söz konusuydu.</t9132> <t9133>Bir görev duygusuyla yaklaşıyordum - bir faydam dokunabileceğini düşünüyordum.</t9133> <t9134>Kadınlık içgüdüsü derler ya, belki benimki de bu kadınlık içgüdüsüydü.</t9134> <t9135>Neyse, odalar orada duruyorlardı ve ben de o yasak bölgeye girmeye can atıyordum.</t9135>

<t9136>" İlk kez dün bir fırsat geçti elime.</t9136> <t9137>Ama öncelikle, sadece Bay Rucastle'ı değil, Toller ve karısını da, ellerinde büyük, siyah çantalarla oraya girip çıkarken gördüğümü eklemeliyim.</t9137> <t9138>Toller son zamanlarda çok içiyordu ve dün akşam da çok sarhoştu.</t9138> <t9139>Yukarı çıkarken anahtarın kapıda durduğunu fark ettim.</t9139> <t9140>Toller unutmuş olmalıydı.</t9140> <t9141>Bay ve Bayan Rucastle, çocuklarıyla birlikte alt katta olduklarından, bundan daha iyi bir fırsat olamayacağını düşündüm.</t9141> <t9142>Anahtarı yumuşakça çevirerek kapıyı açtım ve içeri sıyrıldım.</t9142>

<t9143>"Önüme, ucundan sağa dönülen, duvarları bakımsız ve halisiz küçük bir koridor çıktı.</t9143> <t9144>Köşeyi dönünce üç kapı çıktı karşıma.</t9144> <t9145>Birincisi ve üçüncüsü açık, diğeri kilitliydi.</t9145> <t9146>Her biri, tozlu ve kasvetli boş odalara açılıyordu.</t9146> <t9147>Birinde iki pencere, diğerinde tek bir pencere vardı ve bu pencereler o kadar kalın bir kir tabakasıyla kaplanmıştı ki akşam ışığı zorlukla süzülebiliyordu içeri.</t9147> <t9148>Ortadaki kapı kapalıydı ve kapının dışına eski bir yatağın demir döşemeleri çakılmıştı.</t9148> <t9149>Kapının kendisi kilitliydi ve anahtar da ortalıkta değildi.</t9149> <t9150>Bu parmaklıklı kapının, dışarıdan gördüğüm penceresi kepenkli odaya açıldığı belliydi, ama kapının altından sızan ışık, içerisinin karanlık olmadığını gösteriyordu.</t9150> <t9151>Demek ki tepeden ışık girebiliyordu.</t9151> <t9152>Koridorda durmuş bu garip kapıya bakarken ve içerideki sırrın ne olduğunu düşünürken, birden odanın içinde ayak sesleri duydum ve kapının altından gelen ışıktan bir gölgenin geçtiğini gördüm.</t9152> <t9153>Akıl almaz bir korku kapladı içimi Bay Holmes.</t9153> <t9154>Gergin sinirlerim baskın çıktı ve sanki peşimde korkunç bir el varmış da elbisemin eteğinden beni yakalayacakmış gibi, dönüp koşmaya başladım.</t9154> <t9155>Koridordan geçip dış kapıyı açtım ve dosdoğru Bay Rucastle'ın önüne çıktım.</t9155>

<t9156>" 'Demek sizdiniz,' dedi gülümseyerek.</t9156> <t9157>Kapıyı açık görünce anlamıştım zaten.'</t9157> <t9158>" 'Ah, çok korktum!' dedim nefes nefese.</t9158>

<t9159>" 'Sevgili genç bayan! sevgili genç bayan!' dedi, sesi o kadar yumuşak ve avutucuydu ki, 'sizi korkutan nedir, sevgili bayan?</t9159><t9160>'</t9160>

<t9161>"Ama sözleriyle beni kandırmaya çalıştığını fark ederek kendimi toparladım.</t9161> <t9162>" 'O boş bölgeye girmekle büyük bir aptallık ettim,' diye cevap verdim.</t9162> <t9163>'O kadar ıssız ve garip bir yer ki koşarak dışarı kaçtım.</t9163> <t9164>Aman Tanrım, ne kadar ürkütücü bir yer orası!</t9164><t9165>'</t9165>

<t9166>" 'Hepsi bu mu?' diye sordu; dikkatle bana bakıyordu.</t9166>

<t9167>" 'Siz ne sandınız ki?' diye sordum.</t9167>

<t9168>" 'Orayı neden kilitlediğimi düşünüyorsunuz?</t9168><t9169>'</t9169>

<t9170>" 'Kesinlikle bilmiyorum.</t9170><t9171>'</t9171>

<t9172>" 'Orada işi olmayanları uzak tutmak için.</t9172> <t9173>Anladınız mı?' bütün sevimliliğiyle gülümsüyordu.</t9173>

<t9174>" 'Emin olun, bilseydim...</t9174><t9175>'</t9175>

<t9176>" 'Pekâlâ, artık biliyorsunuz.</t9176> <t9177>Ve eğer bir daha bu eşikten adımınızı atarsanız...' o anda yüzündeki gülümseme şeytani bir bakışa dönüştü, 'sizi köpeğe yem olarak veririm.</t9177><t9178>'</t9178>

<t9179>"O kadar korkmuştum ki ne yaptığımı hatırlamıyorum.</t9179> <t9180>Sanırım koşarak odama kaçtım.</t9180> <t9181>Kendime geldiğimde, yatağın üzerinde, bütün vücudum tir tir titrer halde yatıyordum.</t9181> <t9182>Sonra aklıma siz geldiniz Bay Holmes.</t9182> <t9183>Tavsiyenizi almadan o eve bir daha adımımı atmam.</t9183> <t9184>Evden, adamdan, kadından, hizmetçilerden, hatta çocuktan bile korkmuştum.</t9184> <t9185>Hepsi bana çok kötü davranmıştı.</t9185> <t9186>Tabii ki hemen o anda da kaçabilirdim ama merakım korkuma bile üstün geldi.</t9186> <t9187>Sonunda kararımı verdim.</t9187> <t9188>Size telgraf gönderecektim.</t9188> <t9189>Şapkamı ve pelerinimi alarak evden yarım mil kadar uzaktaki telgraf bürosuna gittim ve rahatlamış bir halde geri döndüm.</t9189> <t9190>Kapıya yaklaşırken korkunç bir şüphe kapladı içimi.</t9190> <t9191>Ya köpeği saldılarsa?</t9191> <t9192>Fakat sonra Toller'in akşamdan zilzurna sarhoş olduğunu ve ev halkı içinde o vahşi yaratıkla başa çıkabilen tek kişinin de o olduğunu hatırladım.</t9192> <t9193>Başka biri cesaret edip de köpeğe yaklaşmadıysa tabii.</t9193> <t9194>Neyse, sağ salim eve girdim ve bütün gece, sizin geleceğinizi düşünmenin mutluluğuyla uyuyamadım.</t9194> <t9195>Bu sabah Winchester'a gelmek için izin almakta pek zorluk çekmedim, ama saat üçten önce evde olmalıyım, çünkü Bay ve Bayan Rucastle bir ziyarete gidecekleri için çocuğa bakmam gerekiyor.</t9195> <t9196>İşte Bay Holmes, size bütün maceramı anlattım.</t9196> <t9197>Şimdi bana bütün bunların ne anlama geldiğini ve hepsinden öte, ne yapmam gerektiğini söylerseniz çok memnun olurum.</t9197><t9198>"</t9198>

<t9199>Holmes ve ben bu olağandışı hikâyeyi büyülenmiş gibi dinlemiştik.</t9199> <t9200>Sonunda dostum ayağa kalktı, elleri cebinde, yüzünde derin bir ciddiyetle, odada bir aşağı, bir yukarı yürümeye başladı.</t9200> <t9201>"Toller hâlâ sarhoş mu?" diye sordu.</t9201>

<t9202>"Karısını Bayan Rucastle'a bununla ilgili dert yanarken duydum.</t9202><t9203>"</t9203>

<t9204>"Güzel.</t9204> <t9205>Ve Rucastle'lar bu gece dışarı çıkıyorlar, öyle mi?</t9205><t9206>"</t9206>

<t9207>"Evet.</t9207><t9208>"</t9208>

<t9209>"Evde kilitli bir kiler var mı?</t9209><t9210>"</t9210>

<t9211>"Evet, bir şarap mahzeni var.</t9211><t9212>"</t9212>

<t9213>"Bütün bu olanlara karşı çok cesur ve duyarlı davranmışsınız Bayan Hunter.</t9213> <t9214>Bir kahramanlık gösterisine daha var mısınız?</t9214> <t9215>Sizin ne kadar güçlü bir kadın olduğunuzu bilmesem sormazdım bile.</t9215><t9216>"</t9216>

<t9217>"Deneyebilirim.</t9217> <t9218>Peki nedir?</t9218><t9219>"</t9219>

<t9220>"Dostum ve ben, saat yedide Akgürgenler Konağına geleceğiz.</t9220> <t9221>Rucastle'lar henüz dönmemiş olacak ve umarım Toller da kendine gelmemiş olacak.</t9221> <t9222>Geriye, ortalığı ayağa kaldırabilecek bir tek Bayan Toller kalıyor.</t9222> <t9223>Onu da bir iş için kilere gönderir ve arkasından kapıyı kilitlerseniz, işimiz çok kolaylaşacaktır.</t9223><t9224>"</t9224>

<t9225>"Yaparım.</t9225><t9226>"</t9226>

<t9227>"Mükemmel! O halde meseleyi iyice gözden geçirelim.</t9227> <t9228>Her şeyin makul tek bir açıklaması olabilir.</t9228> <t9229>Siz oraya, birinin yerine geçmek için getirildiniz ve gerçek kişi o odada hapis.</t9229> <t9230>Buraya kadar her şey çok açık.</t9230> <t9231>İçeride kimin olduğuna gelince, evin kızı Bayan Alice Rucastle olmalı.</t9231> <t9232>Yanlış hatırlamıyorsam Amerika'ya gitmiş olduğu söylenmişti.</t9232> <t9233>Boylarınız, bedenleriniz ve saç renkleriniz birbirine benzediği için seçildiniz.</t9233> <t9234>Muhtemelen, geçirdiği bir hastalık sonucu saçları kesilmişti ve bu yüzden sizinkiler de gitmek zorundaydı.</t9234> <t9235>Onun saçlarını tesadüf eseri buldunuz.</t9235> <t9236>Yoldaki o adam ise kızın bir arkadaşıdır şüphesiz - muhtemelen nişanlısı - ve siz onun gibi giyinip ona benzediğinizde, bir de üstüne kahkahalar attığınızda, bu adam sizi görmüş ve Bayan Alice Rucastle'ın mutlu olduğuna, artık kendisini görmek istemediğine ikna olmuş olmalı.</t9236> <t9237>Köpek ise, adamla kızın irtibata girmesini engellemek için geceleri serbest bırakılıyordu.</t9237> <t9238>Buraya kadar her şey açık.</t9238> <t9239>En önemli nokta ise çocuğun davranışları.</t9239><t9240>"</t9240>

<t9241>"Ne ilgisi olabilir ki?" diye atıldım.</t9241>

<t9242>"Sevgili Watson, bir tıp adamı olarak sen de bilirsin ki, son zamanlarda bir çocuğun eğilimlerini anlamak için ebeveynleri de inceleniyor.</t9242> <t9243>Tam tersi de geçerli olabilir tabii.</t9243> <t9244>Çoğu zaman ben de ebeveynlerin karakterlerini anlamak için çocuklarını incelerim.</t9244> <t9245>Bu çocuğun davranışları anormal derecede vahşi ve bu özelliğini ister güler yüzlü babasından, isterse de annesinden almış olsun, eve kapattıkları kız için bir tehlike teşkil ediyor olmalı.</t9245><t9246>"</t9246>

<t9247>"Çok haklısınız Bay Holmes," diye bağırdı müşterimiz.</t9247> <t9248>"Siz bunlan anlattıkça, gördüğüm binlerce şey kafamda iyice aydınlanıyor.</t9248> <t9249>Haydi, hiç zaman kaybetmeden yardım edelim bu zavallı yaratığa.</t9249><t9250>"</t9250>

<t9251>" İhtiyatlı olmalıyız, çünkü karşımızda çok kurnaz bir adam var.</t9251> <t9252>Saat yediye kadar hiçbir şey yapamayız.</t9252> <t9253>O saatte sizinle buluşur, çok geçmeden de meseleyi çözeriz.</t9253><t9254>"</t9254>

<t9255>Yol üzerindeki bir hana uğradıktan sonra dediğimiz gibi tam saat yedide oraya vardık.</t9255> <t9256>Bayan Hunter, bizi kapıda gülümseyerek karşılamamış olmasaydı da ışıkta parlayan koyu renk yapraklarıyla o ağaçları görür görmez evi tanıyacağımıza eminim.</t9256>

<t9257>"Dediklerimizi yaptınız mı?" diye sordu Holmes.</t9257> <t9258>Alt kattan bazı gürültüler geldi.</t9258>

<t9259>"Bu sesler kilerden, Bayan Toller'dan geliyor," dedi genç bayan.</t9259> <t9260>"Kocası ise mutfakta, halının üzerinde horul horul uyuyor.</t9260> <t9261>Bunlar da anahtarları.</t9261> <t9262>Bay Rucastle'da da aynıları var.</t9262><t9263>"</t9263>

<t9264>"Gerçekten çok iyi bir iş başarmışsınız!" diye bağırdı Holmes heyecanla.</t9264> <t9265>"Şimdi yolu gösterin de bu uğursuz meseleyi bitirelim.</t9265><t9266>"</t9266>

<t9267>Merdivenleri çıktık, kapıyı açtık ve koridoru geçerek Bayan Hunter'ın bahsettiği parmaklıklı kapıya geldik.</t9267> <t9268>Holmes, ek yerlerinden keserek kapıdaki parmaklıkları çıkardı.</t9268> <t9269>Sonra elindeki bütün anahtarları kilitte denemeye başladı, ama nafile.</t9269> <t9270>İçeriden hiç ses gelmiyordu.</t9270> <t9271>Bu sessizlik karşısında Holmes'ün yüzü asıldı.</t9271> <t9272>"Umarım çok geç kalmamışızdır," dedi.</t9272> <t9273>"Bayan Hunter, sanırım içeriye siz olmadan gireceğiz.</t9273> <t9274>Şimdi Watson, şuna bir omuz atalım da açılıp açılmayacağını görelim.</t9274><t9275>"</t9275>

<t9276>Eski, harap bir kapıydı; darbelerimize dayanamadı.</t9276> <t9277>Birlikte odaya girdik.</t9277> <t9278>Bomboştu.</t9278> <t9279>Küçük bir yatak, küçük bir masa ve bir sepet dolusu çarşaftan başka hiçbir eşya yoktu.</t9279> <t9280>Tepemizde gökyüzü görünüyordu ve tutsak gitmişti.</t9280> <t9281>"Burada kötü bir şeyler olmuş," dedi Holmes; "adamımız, Bayan Hunter'ın niyetini anlayıp kurbanını kaçırmış olmalı.</t9281><t9282>"</t9282>

<t9283>"Ama nasıl?</t9283><t9284>"</t9284>

<t9285>"Tepeden.</t9285> <t9286>Nasıl olduğunu şimdi anlarız."</t9286> <t9287>Tavana sıçradı.</t9287> <t9288>"Ah tabii ya," diye bağırdı, "buradan uzun bir merdivenin ucu görülebiliyor.</t9288> <t9289>Demek ki böyle yapmış.</t9289><t9290>"</t9290>

<t9291>"Ama bu imkânsız," dedi Bayan Hunter, "Rucastle'lar giderken merdiven orada değildi.</t9291><t9292>"</t9292>

<t9293>"Geri dönüp halletmiştir.</t9293> <t9294>Size onun zeki ve tehlikeli bir adam olduğunu söylemiştim.</t9294> <t9295>Ve şimdi aşağıdan gelen bu ayak sesleri de ona ait değilse şaşarım.</t9295> <t9296>Watson, sanırım silahını hazırlasan iyi olacak.</t9296><t9297>"</t9297>

<t9298>Sözlerini yeni bitirmişti ki, elinde kalın bir sopayla şişman bir adam belirdi odanın kapısında.</t9298> <t9299>Bayan Hunter çığlık atarak duvara yapıştı ama Sherlock Holmes ileri sıçrayarak adama kafa tuttu.</t9299> <t9300>"Alçak!" dedi, "kızın nerede?</t9300><t9301>"</t9301>

<t9302>Şişman adam gözlerini odada gezdirdikten sonra yukarıdaki açıklığa baktı.</t9302>

<t9303>"Bunu soracak birisi varsa o da benim," diye bağırdı.</t9303> <t9304>"Hırsızlar! Casuslar! Sizi</t9304>

<t9305>yakalayan benim, değil mi ? Elime düştünüz.</t9305> <t9306>Gününüzü göstereceğim!" Dönerek, gürültüyle merdivenlerden aşağı indi.</t9306>

<t9307>"Köpeği almaya gidiyor!" diye bağırdı Bayan Hunter.</t9307>

<t9308>"Silahım yanımda," dedim.</t9308>

<t9309>"Dış kapıyı kapatsak iyi olur," dedi Holmes ve birlikte merdivenlerden koşarak aşağı indik.</t9309> <t9310>Hole daha varmamıştık ki, dışarıdan bir köpeğin havlamaları ve sonrasında tüyleri diken diken eden acı dolu bir çığlık duyuldu.</t9310> <t9311>Yandaki odaların birinden, kırmızı suratlı, titrek bacaklı, yaşlıca bir adam çıkageldi.</t9311> <t9312>"Aman Tanrım!" diye bağırdı.</t9312> <t9313>"Birileri köpeği serbest bırakmış.</t9313> <t9314>İki gündür beslenmemişti.</t9314> <t9315>Çabuk, çabuk olun, yoksa çok geç kalabiliriz!" Holmes ve ben, arkamızda Toller, dışarı fırladık.</t9315> <t9316>Koca yaratık yerde kıvranan ve çığlıklar atan Rucastle'ın boğazına yapışmıştı.</t9316> <t9317>Ateş ederek beynini dağıttım ve hayvan, dişlerini adamın boğazından çıkaramadan yere yığıldı.</t9317> <t9318>Onları zar zor ayırıp adamı eve taşıdık.</t9318> <t9319>Yaşıyordu ama feci halde yaralanmıştı.</t9319> <t9320>Onu oturma odasında kanepeye yatırdık.</t9320> <t9321>Toller, karısını çağırmaya gittiğinde, adamın acısını dindirebilmek için elimden geleni yaptım.</t9321> <t9322>Dış kapı açıldı ve içeri uzun boylu, zayıf bir kadın girdi.</t9322>

<t9323>"Bayan Toller!" diye bağırdı Bayan Hunter.</t9323>

<t9324>"Evet hanımefendi.</t9324> <t9325>Bay Rucastle yukarı çıkmadan önce beni dışarı çıkardı.</t9325> <t9326>Ah hanımefendi, keşke neler tasarladığınızı önceden anlatsaydınız bana.</t9326> <t9327>Boşuna uğraştığınızı söylerdim.</t9327><t9328>"</t9328>

<t9329>"Bak sen!" dedi Holmes, kadını dikkatle süzerek.</t9329> <t9330>"Demek Bayan Toller, mesele hakkında herkesten daha çok şey biliyor.</t9330><t9331>"</t9331>

<t9332>"Evet bayım, doğru, ve bildiğim her şeyi anlatmaya da hazırım.</t9332><t9333>"</t9333>

<t9334>"Lütfen oturun ve anlatın, çünkü kafamda hâlâ aydınlanmamış birkaç nokta var.</t9334><t9335>"</t9335>

<t9336>" Şimdi anlarsınız," dedi kadın.</t9336> <t9337>"Aslında kilerden çıkabilseydim daha önce de anlatırdım ya, neyse.</t9337> <t9338>Eğer polislik bir durum olursa her zaman sizin yanınızda olduğumu ve Bayan Alice'in de dostu olduğumu unutmayın.</t9338>

<t9339>"Babası tekrar evlendiğinden beri evde hiç mutlu olamadı Bayan Alice.</t9339> <t9340>Onu eziyorlar, hiçbir şeyde söz sahibi olmasına izin vermiyorlardı.</t9340> <t9341>Ama bir arkadaşının evinde Bay Fowler Ta tanışana kadar her şey o kadar da kötü değildi.</t9341> <t9342>Öğrendiğim kadarıyla, mirasta Bayan Alice'in de hakkı vardı ama kızcağız o kadar sessiz ve sabırlıydı ki bu konudan hiç söz etmezdi.</t9342> <t9343>Sonuçta her şeyiyle Bay Rucastle ilgilenirdi.</t9343> <t9344>Adam, kızının bu konuda bir sorun çıkartmayacağını biliyordu fakat bir kocanın çıkıp da kanuni haklarını isteme ihtimali doğunca, sanırım bu işe bir son vermeye karar verdi.</t9344> <t9345>Evlen-se de evlenmese de parasını kullandırtacağına dair bir kâğıt imzalatmak istedi.</t9345> <t9346>Kız imzalamayı kabul etmeyince ona öyle eziyet etti ki, kızcağız sonunda havale geçirip altı hafta ölüm döşeğinde yattı.</t9346> <t9347>Sonunda iyileşti ama sanki sadece gölgesi kalmıştı ve o güzelim saçları da gitmişti.</t9347> <t9348>Ama bütün bunlar erkek arkadaşını hiç etkilemedi ve genç adam, olabildiğince sadık kaldı kıza.</t9348><t9349>"</t9349>

<t9350>"O halde," dedi Holmes, "anlattıklarınız bütün meseleyi açıklıyor.</t9350> <t9351>Gerisini tahmin edebiliyorum.</t9351> <t9352>Herhalde Bay Rucastle çareyi bu hapis sisteminde buldu.</t9352><t9353>"</t9353>

<t9354>"Evet bayım.</t9354><t9355>"</t9355>

<t9356>"Ve ısrarcı Bay Fowler'dan kurtulmak için Londra'dan Bayan Hunter'ı getirdi.</t9356><t9357>"</t9357>

<t9358>"Aynen öyle oldu bayım.</t9358><t9359>"</t9359>

<t9360>"Ama Bay Fowler, bir denizciye yakışır şekilde inatla evi ablukaya aldı ve sonunda, öyle ya da böyle, çıkarlarınızın ortak olduğuna sizi inandırdı.</t9360><t9361>"</t9361>

<t9362>"Bay Fowler çok kibar ve cömert bir beyefendiydi," dedi Bayan Toller ciddiyetle.</t9362>

<t9363>"Ve böylece patronunuz dışarı çıktıktan sonra bir merdiven ayarlama konusunda anlaştınız.</t9363><t9364>"</t9364>

<t9365>"İyi bildiniz bayım, aynen böyle oldu.</t9365><t9366>"</t9366>

<t9367>"Size kesinlikle bir özür borçluyuz Bayan Toller," dedi Holmes, "kafamıza takılan bütün soruları çözmemize yardımcı oldunuz.</t9367> <t9368>Bayan Rucastle, doktorla birlikte geldiğine göre Watson, biz en iyisi Bayan Hunter'a Winchester'a kadar eşlik edelim, çünkü bana kalırsa artık burada bulunmamızın bir anlamı kalmadı.</t9368><t9369>"</t9369> <t9370>Bu esrar perdesi de böylece kalkmış oldu.</t9370> <t9371>Bay Rucastle ölmedi ama sadece karısının bakımıyla hayatını devam ettirebildi.</t9371> <t9372>Eski hizmetçiler, belki de Rucastle'ların geçmişi hakkında çok şey bildikleri için, onlarla kalmaya devam ettiler.</t9372> <t9373>Bay Fowler ve Bayan Alice Rucastle kaçtıklarının ertesi gün özel izinle evlendiler.</t9373> <t9374>Bay Fowler şu anda Hükümet adına Mauritius Adası'nda görev yapıyor.</t9374> <t9375>Bayan Violet Hunter'a gelince, dostum Holmes, olay kapandıktan sonra ona daha fazla ilgi göstermedi.</t9375> <t9376>Şu anda Walsall'da özel bir okulun başında bulunuyor ve eminim ki başarıdan başarıya koşuyordur.</t9376>
